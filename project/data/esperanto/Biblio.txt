1:1 En la komenco Dio kreis la cxielon kaj la teron.
1:2 Kaj la tero estis senforma kaj dezerta, kaj mallumo estis super la abismo; kaj la spirito de Dio sxvebis super la akvo.
1:3 Kaj Dio diris: Estu lumo; kaj farigxis lumo.
1:4 Kaj Dio vidis la lumon, ke gxi estas bona; kaj Dio apartigis la lumon de la mallumo.
1:5 Kaj Dio nomis la lumon Tago, kaj la mallumon Li nomis Nokto. Kaj estis vespero, kaj estis mateno, unu tago.
1:6 Kaj Dio diris: Estu firmajxo inter la akvo, kaj gxi apartigu akvon de akvo.
1:7 Kaj Dio kreis la firmajxon, kaj apartigis la akvon, kiu estas sub la firmajxo, de la akvo, kiu estas super la firmajxo; kaj farigxis tiel.
1:8 Kaj Dio nomis la firmajxon CXielo. Kaj estis vespero, kaj estis mateno,  la dua tago.
1:9 Kaj Dio diris: Kolektigxu la akvo de sub la cxielo en unu lokon, kaj aperu la sekajxo; kaj farigxis tiel.
1:10 Kaj Dio nomis la sekajxon Tero, kaj la kolektigxojn de la akvo Li nomis Maroj. Kaj Dio vidis, ke gxi estas bona.
1:11 Kaj Dio diris: Kreskigu la tero verdajxon, herbon, kiu naskas semon,  fruktarbon, kiu donas laux sia speco frukton, kies semo estas en gxi mem, sur la tero; kaj farigxis tiel.
1:12 Kaj la tero elkreskigis verdajxon, herbon, kiu naskas semon laux sia speco, kaj arbon, kiu donas frukton, kies semo estas en gxi mem laux sia speco. Kaj Dio vidis, ke gxi estas bona.
1:13 Kaj estis vespero, kaj estis mateno, la tria tago.
1:14 Kaj Dio diris: Estu lumajxoj en la cxiela firmajxo, por apartigi la tagon de la nokto, kaj ili prezentu signojn, tempojn, tagojn, kaj jarojn;
1:15 kaj ili estu lumajxoj en la cxiela firmajxo, por lumi super la tero; kaj farigxis tiel.
1:16 Kaj Dio faris la du grandajn lumajxojn: la pli grandan lumajxon, por regi la tagon, kaj la malpli grandan lumajxon, por regi la nokton, kaj la stelojn.
1:17 Kaj Dio starigis ilin sur la cxiela firmajxo, por ke ili lumu sur la teron,
1:18 kaj por ke ili regu la tagon kaj la nokton kaj faru diferencon inter la lumo kaj la mallumo. Kaj Dio vidis, ke gxi estas bona.
1:19 Kaj estis vespero, kaj estis mateno, la kvara tago.
1:20 Kaj Dio diris: La akvo aperigu movigxantajxojn, vivajn estajxojn, kaj birdoj ekflugu super la tero, sub la cxiela firmajxo.
1:21 Kaj Dio kreis la grandajn balenojn, kaj cxiujn vivajn estajxojn movigxantajn, kiujn aperigis la akvo, laux ilia speco, kaj cxiujn flugilhavajn birdojn laux ilia speco. Kaj Dio vidis, ke gxi estas bona.
1:22 Kaj Dio ilin benis, dirante: Fruktu kaj multigxu, kaj plenigu la akvon en la maroj, kaj la birdoj multigxu sur la tero.
1:23 Kaj estis vespero, kaj estis mateno, la kvina tago.
1:24 Kaj Dio diris: La tero aperigu vivajn estajxojn, laux ilia speco,  brutojn kaj rampajxojn kaj surterajn bestojn, laux ilia speco; kaj farigxis tiel.
1:25 Kaj Dio kreis la bestojn de la tero, laux ilia speco, kaj la brutojn,  laux ilia speco, kaj cxiujn rampajxojn de la tero, laux ilia speco. Kaj Dio vidis, ke gxi estas bona.
1:26 Kaj Dio diris: Ni kreu homon laux Nia bildo, similan al Ni; kaj ili regu super la fisxoj de la maro kaj super la birdoj de la cxielo kaj super la brutoj, kaj super cxiuj rampajxoj, kiuj rampas sur la tero.
1:27 Kaj Dio kreis la homon laux Sia bildo, laux la bildo de Dio Li kreis lin; en formo de viro kaj virino Li kreis ilin.
1:28 Kaj Dio benis ilin, kaj Dio diris al ili: Fruktu kaj multigxu, kaj plenigu la teron kaj submetu gxin al vi, kaj regu super la fisxoj de la maro kaj super la birdoj de la cxielo, kaj super cxiuj bestoj, kiuj movigxas sur la tero.
1:29 Kaj Dio diris: Jen Mi donis al vi cxiujn herbojn, kiuj semas semon, kiuj trovigxas sur la tuta tero, kaj cxiujn arbojn, kiuj havas en si arban frukton, kiu semas semon; tio estu por vi mangxajxo.
1:30 Kaj al cxiuj bestoj de la tero kaj al cxiuj birdoj de la cxielo kaj al cxiuj rampajxoj sur la tero, kiuj havas en si vivan animon, la tutan verdan herbajxon kiel mangxajxon. Kaj farigxis tiel.
1:31 Kaj Dio rigardis cxion, kion Li kreis, kaj vidis, ke gxi estas tre bona.  Kaj estis vespero, kaj estis mateno, la sesa tago.
2:1 Kaj estis finitaj la cxielo kaj la tero kaj cxiuj iliaj apartenajxoj.
2:2 Kaj Dio finis en la sepa tago Sian laboron, kiun Li faris, kaj Li ripozis en la sepa tago de la tuta laboro, kiun Li faris.
2:3 Kaj Dio benis la sepan tagon kaj sanktigis gxin, cxar en gxi Li ripozis de Sia tuta laboro, kiun Li faris kreante.
2:4 Tia estas la naskigxo de la cxielo kaj la tero, kiam ili estis kreitaj,  kiam Dio la Eternulo faris la teron kaj la cxielon.
2:5 Kaj nenia kampa arbetajxo ankoraux estis sur la tero, kaj nenia kampa herbo ankoraux kreskis, cxar Dio la Eternulo ne pluvigis sur la teron, kaj ne ekzistis homo, por prilabori la teron.
2:6 Sed nebulo levigxadis de la tero kaj donadis malsekecon al la tuta suprajxo de la tero.
2:7 Kaj Dio la Eternulo kreis la homon el polvo de la tero, kaj Li enblovis en lian nazon spiron de vivo, kaj la homo farigxis viva animo.
2:8 Kaj Dio la Eternulo plantis gxardenon en Eden en la Oriento, kaj Li metis tien la homon, kiun Li kreis.
2:9 Kaj Dio la Eternulo elkreskigis el la tero cxiun arbon cxarman por la vido kaj bonan por la mangxo, kaj la arbon de vivo en la mezo de la gxardeno,  kaj la arbon de sciado pri bono kaj malbono.
2:10 Kaj rivero eliras el Eden, por akvoprovizi la gxardenon, kaj de tie gxi dividigxas kaj farigxas kvar cxefpartoj.
2:11 La nomo de unu estas Pisxon; gxi estas tiu, kiu cxirkauxas la tutan landon HXavila, kie estas la oro.
2:12 Kaj la oro de tiu lando estas bona; tie trovigxas bedelio kaj la sxtono onikso.
2:13 Kaj la nomo de la dua rivero estas Gihxon; gxi estas tiu, kiu cxirkauxas la tutan landon Etiopujo.
2:14 Kaj la nomo de la tria rivero estas HXidekel; gxi estas tiu, kiu fluas antaux Asirio. Kaj la kvara rivero estas Euxfrato.
2:15 Kaj Dio la Eternulo prenis la homon kaj enlogxigis lin en la gxardeno Edena, por ke li prilaboradu gxin kaj gardu gxin.
2:16 Kaj Dio la Eternulo ordonis al la homo, dirante: De cxiu arbo de la gxardeno vi mangxu;
2:17 sed de la arbo de sciado pri bono kaj malbono vi ne mangxu, cxar en la tago, en kiu vi mangxos de gxi, vi mortos.
2:18 Kaj Dio la Eternulo diris: Ne estas bone, ke la homo estu sola; Mi kreos al li helpanton similan al li.
2:19 Kaj Dio la Eternulo kreis el la tero cxiujn bestojn de la kampo kaj cxiujn birdojn de la cxielo, kaj venigis ilin al la homo, por vidi, kiel li nomos ilin; kaj kiel la homo nomis cxiun vivan estajxon, tiel restis gxia nomo.
2:20 Kaj la homo donis nomojn al cxiuj brutoj kaj al la birdoj de la cxielo kaj al cxiuj bestoj de la kampo; sed por la homo ne trovigxis helpanto simila al li.
2:21 Kaj Dio la Eternulo faligis profundan dormon sur la homon, kaj cxi tiu endormigxis; kaj Li prenis unu el liaj ripoj kaj fermis la lokon per karno.
2:22 Kaj Dio la Eternulo konstruis el la ripo, kiun Li prenis de la homo,  virinon, kaj Li venigis sxin al la homo.
2:23 Kaj la homo diris: Jen nun sxi estas osto el miaj ostoj kaj karno el mia karno; sxi estu nomata Virino, cxar el Viro sxi estas prenita.
2:24 Tial viro forlasos sian patron kaj sian patrinon, kaj aligxos al sia edzino, kaj ili estos unu karno.
2:25 Kaj ili ambaux estis nudaj, la homo kaj lia edzino, kaj ili ne hontis.
3:1 Kaj la serpento estis pli ruza, ol cxiuj kampaj bestoj, kiujn kreis Dio la Eternulo. Kaj gxi diris al la virino: CXu Dio diris, ke vi ne mangxu de cxiuj arboj de la gxardeno?
3:2 Kaj la virino diris al la serpento: La fruktojn de la arboj de la gxardeno ni povas mangxi;
3:3 sed pri la fruktoj de la arbo, kiu estas en la mezo de la gxardeno, Dio diris: Ne mangxu ion de ili kaj ne tusxu ilin, por ke vi ne mortu.
3:4 Kaj la serpento diris al la virino: Ne, vi ne mortos;
3:5 sed Dio scias, ke en la tago, en kiu vi mangxos ion de ili, malfermigxos viaj okuloj kaj vi estos kiel Dio, vi scios bonon kaj malbonon.
3:6 Kaj la virino vidis, ke la arbo estas bona por mangxi kaj gxi estas cxarma por la okuloj, kaj la arbo estas dezirinda por sagxigxi; kaj sxi prenis de gxiaj fruktoj, kaj sxi mangxis, kaj sxi donis kune ankaux al sia edzo, kaj li mangxis.
3:7 Kaj malfermigxis la okuloj de ili ambaux, kaj ili sciigxis, ke ili estas nudaj; kaj ili kunkudris foliojn de figarbo kaj faris al si zonajxojn.
3:8 Kaj ili auxdis la vocxon de Dio la Eternulo, kiu marsxis en la gxardeno dum la malvarmeto de la tago; kaj Adam kaj lia edzino kasxigxis de Dio la Eternulo inter la arboj de la gxardeno.
3:9 Kaj Dio la Eternulo vokis Adamon, kaj diris al li: Kie vi estas?
3:10 Kaj tiu diris: Vian vocxon mi auxdis en la gxardeno, kaj mi ektimis,  cxar mi estas nuda; kaj mi kasxis min.
3:11 Kaj Dio diris: Kiu diris al vi, ke vi estas nuda? cxu vi ne mangxis de la arbo, pri kiu Mi ordonis al vi, ke vi ne mangxu de gxi?
3:12 Kaj Adam diris: La edzino, kiun Vi donis al mi kiel kunulinon, sxi donis al mi de la arbo, kaj mi mangxis.
3:13 Kaj Dio la Eternulo diris al la virino: Kial vi tion faris? Kaj la virino diris: La serpento tromplogis min, kaj mi mangxis.
3:14 Kaj Dio la Eternulo diris al la serpento: CXar vi tion faris, tial estu malbenita inter cxiuj brutoj kaj inter cxiuj bestoj de la kampo; sur via ventro vi irados kaj teron vi mangxados dum via tuta vivo.
3:15 Kaj Mi metos malamikecon inter vi kaj la virino kaj inter via idaro kaj sxia idaro; gxi frapados vian kapon, kaj vi pikados gxian kalkanon.
3:16 Al la virino Li diris: Mi multigos viajn suferojn dum via gravedeco; en doloro vi naskados infanojn; kaj al via viro vi vin tiros, kaj li regos super vi.
3:17 Kaj al Adam Li diris: CXar vi obeis la vocxon de via edzino, kaj vi mangxis de la arbo, pri kiu Mi ordonis al vi, dirante, ke vi ne mangxu de gxi, tial malbenita estu la tero pro vi; kun suferoj vi mangxados de gxi dum via tuta vivo.
3:18 Kaj dornojn kaj pikajxojn gxi kreskigos por vi, kaj vi mangxados herbojn de la kampo.
3:19 En la sxvito de via vizagxo vi mangxados panon, gxis vi revenos en la teron, el kiu vi estas prenita; cxar vi estas polvo kaj refarigxos polvo.
3:20 Kaj Adam donis al sia edzino la nomon Eva, cxar sxi estis patrino de cxiuj vivantoj.
3:21 Kaj Dio la Eternulo faris por Adam kaj por lia edzino vestojn el felo,  kaj Li vestis ilin.
3:22 Kaj Dio la Eternulo diris: Jen Adam farigxis kiel unu el Ni, sciante bonon kaj malbonon; nun eble li etendos sian manon kaj prenos ankaux de la arbo de vivo kaj mangxos kaj vivos eterne.
3:23 Kaj Dio la Eternulo eligis lin el la Edena gxardeno, por ke li prilaboradu la teron, el kiu li estis prenita.
3:24 Kaj Li elpelis Adamon, kaj lokis antaux la Edena gxardeno la kerubon kaj la turnigxantan flaman glavon, por gardi la vojon al la arbo de vivo.
4:1 Kaj Adam ekkonis Evan, sian edzinon, kaj sxi gravedigxis, kaj sxi naskis Kainon; kaj sxi diris: Mi akiris homon de la Eternulo.
4:2 Kaj plue sxi naskis lian fraton Habel. Kaj Habel farigxis sxafpasxtisto,  kaj Kain farigxis terlaboristo.
4:3 Kaj post ia tempo farigxis, ke Kain alportis el la fruktoj de la tero donacoferon al la Eternulo.
4:4 Kaj Habel ankaux alportis el la unuenaskitoj de siaj sxafoj kaj el ilia graso. Kaj la Eternulo atentis Habelon kaj lian donacoferon;
4:5 sed Kainon kaj lian donacoferon Li ne atentis. Kaj Kain tre ekkoleris,  kaj lia vizagxo klinigxis.
4:6 Kaj la Eternulo diris al Kain: Kial vi koleras? kaj kial klinigxis via vizagxo?
4:7 Ja se vi agos bone, vi estos forta; sed se vi agos malbone, la peko kusxos cxe la pordo, kaj vin gxi aspiros, sed vi regu super gxi.
4:8 Kaj Kain parolis kun sia frato Habel; kaj kiam ili estis sur la kampo,  Kain levigxis kontraux sian fraton Habel kaj mortigis lin.
4:9 Kaj la Eternulo diris al Kain: Kie estas via frato Habel? Kaj tiu diris:  Mi ne scias; cxu mi estas gardisto de mia frato?
4:10 Kaj Li diris: Kion vi faris? la vocxo de la sango de via frato krias al Mi de la tero.
4:11 Kaj nun estu malbenita de sur la tero, kiu malfermis sian busxon, por preni la sangon de via frato el via mano.
4:12 Kiam vi prilaboros la teron, gxi ne plu donos al vi sian forton; vaganto kaj forkuranto vi estos sur la tero.
4:13 Kaj Kain diris al la Eternulo: Pli granda estas mia puno, ol kiom mi povos elporti.
4:14 Jen Vi forpelas min hodiaux de sur la tero, kaj mi devas min kasxi de antaux Via vizagxo, kaj mi estos vaganto kaj forkuranto sur la tero, kaj iu ajn, kiu min renkontos, mortigos min.
4:15 Kaj la Eternulo diris al li: Sciu, ke al iu, kiu mortigos Kainon, estos vengxite sepoble. Kaj la Eternulo faris sur Kain signon, ke ne mortigu lin iu, kiu lin renkontos.
4:16 Kaj Kain foriris de antaux la Eternulo, kaj logxigxis en la lando Nod,  oriente de Eden.
4:17 Kaj Kain ekkonis sian edzinon, kaj sxi gravedigxis, kaj sxi naskis HXanohxon. Kaj li konstruis urbon, kaj li donis al la urbo nomon laux la nomo de sia filo: HXanohx.
4:18 Kaj al HXanohx naskigxis Irad, kaj al Irad naskigxis Mehxujael, kaj al Mehxujael naskigxis Metusxael, kaj al Metusxael naskigxis Lemehx.
4:19 Kaj Lemehx prenis al si du edzinojn: unu havis la nomon Ada, kaj la dua havis la nomon Cila.
4:20 Kaj Ada naskis Jabalon; li estis la patro de tiuj, kiuj logxas en tendoj kaj pasxtas brutojn.
4:21 Kaj la nomo de lia frato estis Jubal; li estis la patro de cxiuj, kiuj ludas harpon kaj fluton.
4:22 Cila ankaux naskis Tubal-Kainon, forgxanton de diversaj majstrajxoj el kupro kaj fero. Kaj la fratino de Tubal-Kain estis Naama.
4:23 Kaj Lemehx diris al siaj edzinoj Ada kaj Cila:
4:24 Auxskultu mian vocxon, edzinoj de Lemehx,  Atentu mian parolon!  CXar viron mi mortigis por vundo al mi Kaj junulon por tubero al mi;  Se sepoble estos vengxite por Kain,  Por Lemehx estos sepdek-sepoble.
4:25 Kaj denove Adam ekkonis sian edzinon, kaj sxi naskis filon, kaj donis al li la nomon Set: CXar Dio metis al mi alian semon anstataux Habel, kiun mortigis Kain.
4:26 Kaj al Set ankaux naskigxis filo, kaj li donis al li la nomon Enosx.  Tiam oni komencis alvokadi la nomon de la Eternulo.
5:1 Jen estas la libro de naskoj de Adam. Kiam Dio kreis la homon, Li faris lin laux la bildo de Dio;
5:2 kiel viron kaj virinon Li kreis ilin, kaj Li benis ilin kaj donis al ili la nomon Homo en la tago de ilia naskigxo.
5:3 Kaj Adam vivis cent tridek jarojn, kaj al li naskigxis filo laux lia bildo kaj simileco, kaj li donis al li la nomon Set.
5:4 Kaj Adam vivis, post kiam naskigxis al li Set, okcent jarojn, kaj naskigxis al li filoj kaj filinoj.
5:5 Kaj la tuta vivo, kiun travivis Adam, estis nauxcent tridek jaroj, kaj li mortis.
5:6 Kaj Set vivis cent kvin jarojn, kaj naskigxis al li Enosx.
5:7 Kaj Set vivis, post kiam naskigxis al li Enosx, okcent sep jarojn, kaj naskigxis al li filoj kaj filinoj.
5:8 Kaj la tuta vivo de Set estis nauxcent dek du jaroj, kaj li mortis.
5:9 Kaj Enosx vivis nauxdek jarojn, kaj naskigxis al li Kenan.
5:10 Kaj Enosx vivis, post kiam naskigxis al li Kenan, okcent dek kvin jarojn, kaj naskigxis al li filoj kaj filinoj.
5:11 Kaj la tuta vivo de Enosx estis nauxcent kvin jaroj, kaj li mortis.
5:12 Kaj Kenan vivis sepdek jarojn, kaj naskigxis al li Mahalalel.
5:13 Kaj Kenan vivis, post kiam naskigxis al li Mahalalel, okcent kvardek jarojn, kaj naskigxis al li filoj kaj filinoj.
5:14 Kaj la tuta vivo de Kenan estis nauxcent dek jaroj, kaj li mortis.
5:15 Kaj Mahalalel vivis sesdek kvin jarojn, kaj naskigxis al li Jared.
5:16 Kaj Mahalalel vivis, post kiam naskigxis al li Jared, okcent tridek jarojn, kaj naskigxis al li filoj kaj filinoj.
5:17 Kaj la tuta vivo de Mahalalel estis okcent nauxdek kvin jaroj, kaj li mortis.
5:18 Kaj Jared vivis cent sesdek du jarojn, kaj naskigxis al li HXanohx.
5:19 Kaj Jared vivis, post kiam naskigxis al li HXanohx, okcent jarojn, kaj naskigxis al li filoj kaj filinoj.
5:20 Kaj la tuta vivo de Jared estis nauxcent sesdek du jaroj, kaj li mortis.
5:21 Kaj HXanohx vivis sesdek kvin jarojn, kaj naskigxis al li Metusxelahx.
5:22 Kaj HXanohx iradis kun Dio, post kiam naskigxis al li Metusxelahx,  tricent jarojn, kaj naskigxis al li filoj kaj filinoj.
5:23 Kaj la tuta vivo de HXanohx estis tricent sesdek kvin jaroj.
5:24 Kaj HXanohx iradis kun Dio; kaj li malaperis, cxar Dio lin prenis.
5:25 Kaj Metusxelahx vivis cent okdek sep jarojn, kaj naskigxis al li Lemehx.
5:26 Kaj Metusxelahx vivis, post kiam naskigxis al li Lemehx, sepcent okdek du jarojn, kaj naskigxis al li filoj kaj filinoj.
5:27 Kaj la tuta vivo de Metusxelahx estis nauxcent sesdek naux jaroj, kaj li mortis.
5:28 Kaj Lemehx vivis cent okdek du jarojn, kaj naskigxis al li filo.
5:29 Kaj li donis al li la nomon Noa, dirante: CXi tiu konsolos nin en niaj faroj kaj en la laboroj de niaj manoj sur la tero, kiun la Eternulo malbenis.
5:30 Kaj Lemehx vivis, post kiam naskigxis al li Noa, kvincent nauxdek kvin jarojn, kaj naskigxis al li filoj kaj filinoj.
5:31 Kaj la tuta vivo de Lemehx estis sepcent sepdek sep jaroj, kaj li mortis.
5:32 Kaj Noa havis la agxon de kvincent jaroj, kaj al Noa naskigxis SXem,  HXam, kaj Jafet.
6:1 Kaj kiam la homoj komencis multigxi sur la tero kaj al ili naskigxis filinoj,
6:2 tiam la filoj de Dio vidis la filinojn de la homoj, ke ili estas belaj;  kaj ili prenis al si edzinojn el cxiuj, kiujn ili elektis.
6:3 Kaj la Eternulo diris: Ne regos Mia spirito inter la homoj eterne, pro iliaj pekoj, cxar ili estas karno; ilia vivo estu cent dudek jaroj.
6:4 Gigantoj estis sur la tero en tiu tempo, ecx post kiam la filoj de Dio venis al la filinoj de la homoj kaj cxi tiuj naskis al ili. Tio estis la fortuloj, tre famaj de plej antikva tempo.
6:5 Kaj la Eternulo vidis, ke granda estas la malboneco de la homoj sur la tero kaj ke cxiuj pensoj kaj intencoj de iliaj koroj estas nur malbono en cxiu tempo;
6:6 tiam la Eternulo pentis, ke Li kreis la homon sur la tero, kaj Li afliktigxis en Sia koro.
6:7 Kaj la Eternulo diris: Mi ekstermos de sur la tero la homon, kiun Mi kreis, de la homo gxis la brutoj, gxis la rampajxoj, kaj gxis la birdoj de la cxielo; cxar Mi pentas, ke Mi ilin kreis.
6:8 Sed Noa akiris placxon en la okuloj de la Eternulo.
6:9 Jen estas la historio de Noa: Noa estis homo virta kaj senmakula en sia generacio; kun Dio Noa iradis.
6:10 Kaj naskigxis al Noa tri filoj: SXem, HXam, kaj Jafet.
6:11 Kaj la tero malvirtigxis antaux Dio, kaj la tero plenigxis de maljustajxoj.
6:12 Kaj Dio vidis la teron, ke gxi malvirtigxis, cxar cxiu karno malvirtigis sian vojon sur la tero.
6:13 Kaj Dio diris al Noa: La fino de cxiu karno venis antaux Min, cxar la tero plenigxis de maljustajxoj per ili, kaj jen Mi pereigos ilin kun la tero.
6:14 Faru al vi arkeon el ligno gofera; apartajxojn faru en la arkeo, kaj sxmiru gxin per pecxo interne kaj ekstere.
6:15 Kaj faru gxin tiamaniere: tricent ulnoj estu la longo de la arkeo,  kvindek ulnoj gxia largxo, kaj tridek ulnoj gxia alto.
6:16 Fenestron faru en la arkeo, supre, kun la alto de unu ulno, kaj la pordon de la arkeo vi faros en la flanko; malsupran spacon, duan spacon, kaj trian spacon faru en gxi.
6:17 Kaj jen Mi venigos akvan diluvon sur la teron, por ekstermi cxiun karnon, kiu havas en si spiriton de vivo sub la cxielo; cxio, kio estas sur la tero, pereos.
6:18 Kaj Mi starigos Mian interligon kun vi; kaj vi eniros en la arkeon, vi kaj viaj filoj kaj via edzino kaj la edzinoj de viaj filoj kune kun vi.
6:19 Kaj el cxiuj vivajxoj, el cxiu karno, enkonduku po unu paro el cxiuj en la arkeon, ke ili restu vivaj kun vi; virbesto kaj virinbesto ili estu.
6:20 El la birdoj laux iliaj specoj, kaj el la brutoj laux iliaj specoj, el cxiuj rampajxoj de la tero laux iliaj specoj, po paro el cxiuj eniru kun vi,  por resti vivaj.
6:21 Kaj vi prenu al vi el cxiuj mangxajxoj, kiuj estas mangxataj, kaj kolektu al vi; kaj gxi estu por vi kaj por ili por mangxi.
6:22 Kaj Noa tion faris; cxion, kiel Dio al li ordonis, tiel li faris.
7:1 Kaj la Eternulo diris al Noa: Eniru vi kaj via tuta familio en la arkeon,  cxar vin Mi vidis, ke vi estas virtulo antaux Mi en cxi tiu generacio.
7:2 El cxiuj brutoj puraj prenu al vi po sep paroj, virbestojn kaj iliajn inojn; kaj el la brutoj, kiuj ne estas puraj, po du, virbeston kaj gxian inon.
7:3 Ankaux el la birdoj de la cxielo po sep paroj, virbestojn kaj virinbestojn, por ke semo restu sur la tuta tero.
7:4 CXar post sep tagoj Mi pluvigos sur la teron dum kvardek tagoj kaj kvardek noktoj, kaj Mi ekstermos de sur la tero cxiujn ekzistajxojn, kiujn Mi kreis.
7:5 Kaj Noa faris cxion, kion la Eternulo al li ordonis.
7:6 Kaj Noa havis la agxon de sescent jaroj, kiam la akva diluvo venis sur la teron.
7:7 Kaj eniris Noa kaj liaj filoj kaj lia edzino kaj la edzinoj de liaj filoj kune kun li en la arkeon, pro la akvo de la diluvo.
7:8 El la brutoj puraj, kaj el la brutoj, kiuj ne estas puraj, kaj el la birdoj, kaj el cxiuj rampajxoj sur la tero,
7:9 po unu paro venis al Noa en la arkeon, virbesto kaj ino, kiel Dio ordonis al Noa.
7:10 Kaj kiam pasis la sep tagoj, la diluva akvo venis sur la teron.
7:11 En la sescenta jaro de la vivo de Noa, en la dua monato, en la dek-sepa tago de la monato, en tiu tago disfendigxis cxiuj fontoj de la granda abismo kaj la aperturoj de la cxielo malfermigxis.
7:12 Kaj estis pluvo sur la tero dum kvardek tagoj kaj kvardek noktoj.
7:13 GXuste en tiu tago eniris en la arkeon Noa, kaj SXem kaj HXam kaj Jafet,  la filoj de Noa, kaj la edzino de Noa, kaj la tri edzinoj de liaj filoj kune kun ili;
7:14 ili, kaj cxiuj bestoj laux siaj specoj, kaj cxiuj brutoj laux siaj specoj, kaj cxiuj rampajxoj, kiuj rampas sur la tero, laux siaj specoj, kaj cxiuj flugajxoj laux siaj specoj, cxiuj birdoj, cxiuj flugilhavantoj.
7:15 Kaj eniris al Noa en la arkeon po du el cxiu karno, kiu havas en si spiriton de vivo.
7:16 Kaj la venintoj, virbesto kaj ino el cxiu karno, eniris, kiel ordonis al ili Dio; kaj la Eternulo fermis post ili.
7:17 Kaj estis diluvo dum kvardek tagoj sur la tero; kaj multigxis la akvo kaj levis la arkeon, kaj gxi estis alte super la tero.
7:18 Kaj la akvo fortigxis sur la tero, kaj la arkeo nagxis sur la suprajxo de la akvo.
7:19 Kaj la akvo treege fortigxis kaj tre multigxis sur la tero; kaj kovrigxis cxiuj altaj montoj, kiuj estas sub la cxielo.
7:20 Dek kvin ulnojn pli alte levigxis la akvo kaj kovris la montojn.
7:21 Kaj pereis cxiu karno, kiu movigxas sur la tero, la birdoj kaj la brutoj kaj la bestoj, kaj cxiuj rampajxoj, kiuj rampas sur la tero, kaj cxiuj homoj.
7:22 CXio, kio havis en si spiriton de vivo, el cxio, kio estis sur la seka tero, mortis.
7:23 Kaj ekstermigxis cxiuj ekzistajxoj, kiuj estis sur la tero, de homo gxis brutoj kaj rampajxoj kaj birdoj de la cxielo; ili ekstermigxis de sur la tero; kaj restis nur Noa kaj kio estis kun li en la arkeo.
7:24 Kaj la akvo okupis la teron dum cent kvindek tagoj.
8:1 Kaj Dio rememoris Noan, kaj cxiujn bestojn kaj cxiujn brutojn, kiuj estis kun li en la arkeo; kaj Dio venigis venton sur la teron, kaj la akvo kvietigxis.
8:2 Kaj fermigxis la fontoj de la abismo kaj la aperturoj de la cxielo, kaj cxesigxis la pluvo el la cxielo.
8:3 Kaj iom post iom reforigxis la akvo de sur la tero, kaj la akvo komencis malmultigxi post la paso de cent kvindek tagoj.
8:4 Kaj la arkeo haltis en la sepa monato, en la dek-sepa tago de la monato,  sur la montoj Ararat.
8:5 Kaj la akvo konstante malpliigxadis gxis la deka monato; en la unua tago de la deka monato montrigxis la suproj de la montoj.
8:6 Kaj post kvardek tagoj Noa malfermis la fenestron de la arkeo, kiun li faris.
8:7 Kaj li ellasis korvon, kaj gxi elflugis, forflugadis kaj revenadis, gxis forsekigxis la akvo sur la tero.
8:8 Kaj li ellasis de si kolombon, por vidi, cxu jam malfortigxis la akvo sur la tero.
8:9 Sed la kolombo ne trovis ripozejon por siaj piedoj, kaj gxi revenis al li en la arkeon, cxar akvo estis sur la suprajxo de la tuta tero. Kaj li etendis sian manon kaj prenis la kolombon kaj envenigis gxin al si en la arkeon.
8:10 Kaj li atendis ankoraux aliajn sep tagojn, kaj li denove ellasis la kolombon el la arkeo.
8:11 Kaj revenis al li la kolombo en tempo vespera, kaj jen gxi havis en sia busxo desxiritan folion de olivarbo; kaj Noa konvinkigxis, ke la akvo malfortigxis sur la tero.
8:12 Kaj li atendis ankoraux aliajn sep tagojn, kaj li ellasis la kolombon,  kaj cxi tiu jam ne plu revenis al li.
8:13 Kaj en la sescent-unua jaro, en la unua tago de la unua monato,  forsekigxis la akvo sur la tero; kaj Noa malfermis la tegmenton de la arkeo,  kaj li vidis, ke sekigxis la suprajxo de la tero.
8:14 Kaj en la dua monato, en la dudek-sepa tago de la monato, la tero elsekigxis.
8:15 Kaj Dio diris al Noa jene:
8:16 Eliru el la arkeo, vi kaj via edzino kaj viaj filoj kaj la edzinoj de viaj filoj kune kun vi;
8:17 cxiujn bestojn, kiuj estas kun vi, el cxiu karno, el la birdoj kaj brutoj, kaj el cxiuj rampajxoj, kiuj rampas sur la tero, elirigu kune kun vi;  kaj ili movigxu sur la tero kaj fruktu kaj multigxu sur la tero.
8:18 Kaj eliris Noa kaj liaj filoj kaj lia edzino kaj la edzinoj de liaj filoj kune kun li.
8:19 CXiuj bestoj, cxiuj rampajxoj, kaj cxiuj birdoj, cxio, kio movigxas sur la tero, laux siaj familioj, eliris el la arkeo.
8:20 Kaj Noa konstruis altaron al la Eternulo, kaj li prenis el cxiuj puraj brutoj kaj el cxiuj puraj birdoj kaj oferis bruloferojn sur la altaro.
8:21 Kaj la Eternulo flaris la agrablan odoron, kaj la Eternulo diris en Sia koro: Mi ne plu malbenos la teron pro la homo, cxar la penso de la homa koro estas malbona jam de lia juneco; kaj Mi ne batos plu cxion vivantan, kiel Mi faris.
8:22 De nun tiel longe, kiel la tero ekzistos, semado kaj rikoltado, malvarmo kaj varmo, somero kaj vintro, tago kaj nokto ne cxesigxos.
9:1 Kaj Dio benis Noan kaj liajn filojn, kaj diris al ili: Fruktu kaj multigxu, kaj plenigu la teron.
9:2 Kaj ili timu vin kaj tremu antaux vi, cxiuj bestoj de la tero kaj cxiuj birdoj de la cxielo, cxio, kio movigxas sur la tero, kaj cxiuj fisxoj de la maro; en viajn manojn ili estas transdonitaj.
9:3 CXio, kio movigxas kaj vivas, servu al vi kiel mangxajxo; kiel verdan herbon, Mi donis al vi cxion.
9:4 Nur karnon kune kun gxia animo, la sango, ne mangxu.
9:5 Ankaux vian sangon kaj animon Mi repostulos, el la manoj de cxiuj bestoj Mi gxin repostulos, kaj el la manoj de homo, el la manoj de cxiu homo pro lia frato Mi repostulos la animon de homo.
9:6 Se iu versxos sangon de homo, lia sango ankaux estos versxita de homo;  cxar laux la bildo de Dio estas farita la homo.
9:7 Kaj vi fruktu kaj multigxu, movigxadu sur la tero kaj multigxu sur gxi.
9:8 Kaj Dio diris al Noa kaj al liaj filoj kune kun li jene:
9:9 Jen Mi starigas Mian interligon kun vi kaj kun via idaro post vi;
9:10 kaj kun cxiu viva ekzistajxo, kiu estas kun vi, el birdoj, el brutoj,  kaj el cxiuj bestoj de la tero kun vi, el cxiuj, kiuj eliris el la arkeo, kun cxiuj bestoj de la tero.
9:11 Kaj Mi starigas Mian interligon kun vi, ke ne ekstermigxos plu cxiu karno per akvo de diluvo, kaj ne estos plu diluvo, por pereigi la teron.
9:12 Kaj Dio diris: CXi tio estas la signo de la interligo, kiun Mi metas inter Mi kaj inter vi kaj inter cxiu viva ekzistajxo, kiu estas kun vi, por eternaj generacioj:
9:13 Mian arkon Mi metas en la nubon, kaj gxi estu signo de la interligo inter Mi kaj la tero.
9:14 Kaj kiam Mi venigos nubon super la teron, montrigxos la arko en la nubo;
9:15 kaj Mi rememoros Mian interligon, kiu ekzistas inter Mi kaj vi kaj cxiu viva ekzistajxo el cxiu karno, kaj la akvo ne farigxos plu diluvo, por pereigi cxiun karnon.
9:16 Kaj la arko estos en la nubo; kaj Mi gxin vidos, por memori pri la eterna interligo inter Dio kaj cxiu viva ekzistajxo el cxiu karno, kiu estas sur la tero.
9:17 Kaj Dio diris al Noa: CXi tio estas la signo de la interligo, kiun Mi starigis inter Mi kaj cxiu karno, kiu estas sur la tero.
9:18 Kaj la filoj de Noa, kiuj eliris el la arkeo, estis: SXem, HXam, kaj Jafet; kaj HXam estis la patro de Kanaan.
9:19 Tio estis la tri filoj de Noa; kaj de ili diskreskis la tuta logxantaro de la tero.
9:20 Kaj Noa komencis terkultivan laboron kaj plantis vinbergxardenon.
9:21 Kaj li trinkis el la vino kaj ebriigxis, kaj nudigxis en sia tendo.
9:22 Kaj HXam, la patro de Kanaan, vidis la nudecon de sia patro, kaj li diris tion al siaj du fratoj ekstere.
9:23 Kaj SXem kaj Jafet prenis la veston kaj metis gxin sur siajn sxultrojn,  kaj iris dorsdirekte kaj kovris la nudecon de sia patro; kaj iliaj vizagxoj estis turnitaj malantauxen, kaj la nudecon de sia patro ili ne vidis.
9:24 Kaj Noa vekigxis de sia ebrieco, kaj li sciigxis, kiel agis kun li lia pli juna filo.
9:25 Kaj li diris:  Malbenita estu Kanaan;  Sklavo de sklavoj li estu cxe siaj fratoj.
9:26 Kaj li diris:  Glorata estu la Eternulo, la Dio de SXem;  Kaj Kanaan estu sklavo al ili;
9:27 Dio disvastigu Jafeton,  Kaj li logxu en la tendoj de SXem,  Kaj Kanaan estu sklavo al ili.
9:28 Kaj Noa vivis post la diluvo tricent kvindek jarojn.
9:29 Kaj la tuta vivo de Noa estis nauxcent kvindek jaroj, kaj li mortis.
10:1 Jen estas la generaciaro de la filoj de Noa: SXem, HXam, kaj Jafet. Kaj naskigxis al ili filoj post la diluvo.
10:2 La filoj de Jafet: Gomer kaj Magog kaj Madaj kaj Javan kaj Tubal kaj Mesxehx kaj Tiras.
10:3 Kaj la filoj de Gomer: Asxkenaz kaj Rifat kaj Togarma.
10:4 Kaj la filoj de Javan: Elisxa kaj Tarsxisx, Kitim kaj Dodanim.
10:5 De cxi tiuj dissemigxis la insuloj da popoloj en siaj landoj, cxiu laux sia lingvo, laux siaj gentoj kaj nacioj.
10:6 Kaj la filoj de HXam: Kusx kaj Micraim kaj Put kaj Kanaan.
10:7 Kaj la filoj de Kusx: Seba kaj HXavila kaj Sabta kaj Raama kaj Sabtehxa;  kaj la filoj de Raama; SXeba kaj Dedan.
10:8 Kaj Kusx naskigis Nimrodon, kiu komencis esti potenca sur la tero.
10:9 Li estis potenca cxasisto antaux la Eternulo; tial oni diras: Kiel Nimrod, potenca cxasisto antaux la Eternulo.
10:10 Kaj la komenco de lia regno estis Babel kaj Erehx kaj Akad kaj Kalne en la lando SXinar.
10:11 El cxi tiu lando li eliris en Asirion kaj konstruis la urbojn Nineve kaj Rehxobot kaj Kalahx,
10:12 kaj Resen inter Nineve kaj Kalahx (gxi estis la granda urbo).
10:13 Kaj Micraim naskigis la Ludidojn kaj la Anamidojn kaj la Lehabidojn kaj la Naftuhxidojn
10:14 kaj la Patrusidojn kaj la Kasluhxidojn (de kiuj devenis la Filisxtoj)  kaj la Kaftoridojn.
10:15 Kaj de Kanaan naskigxis Cidon, lia unuenaskito, kaj HXet,
10:16 kaj la Jebusidoj kaj la Amoridoj kaj la Girgasxidoj
10:17 kaj la HXividoj kaj la Arkidoj kaj la Sinidoj
10:18 kaj la Arvadidoj kaj la Cemaridoj kaj la HXamatidoj; kaj poste la gentoj Kanaanaj disigxis.
10:19 Kaj la limoj de la Kanaanidoj estis de Cidon gxis Gerar kaj Gaza, gxis Sodom kaj Gomora, Adma kaj Ceboim gxis Lasxa.
10:20 Tio estas la filoj de HXam laux siaj gentoj kaj lingvoj, en siaj landoj kaj nacioj.
10:21 Naskigxis infanoj ankaux al SXem, la patro de cxiuj Eberidoj, pli maljuna frato de Jafet.
10:22 La filoj de SXem: Elam kaj Asxur kaj Arpahxsxad kaj Lud kaj Aram.
10:23 Kaj la filoj de Aram: Uc kaj HXul kaj Geter kaj Masx.
10:24 Kaj al Arpahxsxad naskigxis SXelahx, kaj al SXelahx naskigxis Eber.
10:25 Kaj al Eber naskigxis du filoj: la nomo de unu estis Peleg, cxar dum lia vivo dividigxis la tero; kaj la nomo de lia frato estis Joktan.
10:26 Kaj al Joktan naskigxis Almodad kaj SXelef kaj HXacarmavet kaj Jerahx
10:27 kaj Hadoram kaj Uzal kaj Dikla
10:28 kaj Obal kaj Abimael kaj SXeba
10:29 kaj Ofir kaj HXavila kaj Jobab. CXiuj cxi tiuj estis filoj de Joktan.
10:30 Kaj ilia logxloko estis de Mesxa gxis Sefar, la orienta monto.
10:31 Tio estas la filoj de SXem laux siaj gentoj kaj lingvoj, en siaj landoj, laux siaj nacioj.
10:32 Tio estas la gentoj de la filoj de Noa, laux siaj generacioj, en siaj nacioj; kaj de ili disigxis la popoloj sur la tero post la diluvo.
11:1 Sur la tuta tero estis unu lingvo kaj unu parolmaniero.
11:2 Kaj kiam ili ekiris de la oriento, ili trovis valon en la lando SXinar kaj tie eklogxis.
11:3 Kaj ili diris unu al alia: Venu, ni faru brikojn kaj ni brulpretigu ilin per fajro. Kaj la brikoj farigxis por ili sxtonoj, kaj la bitumo farigxis por ili kalko.
11:4 Kaj ili diris: Venu, ni konstruu al ni urbon, kaj turon, kies supro atingos la cxielon, kaj ni akiru al ni gloron, antaux ol ni disigxos sur la suprajxo de la tuta tero.
11:5 Kaj la Eternulo mallevigxis, por vidi la urbon kaj la turon, kiujn konstruis la homidoj.
11:6 Kaj la Eternulo diris: Jen estas unu popolo, kaj unu lingvon ili cxiuj havas; kaj jen, kion ili komencis fari, kaj ili ne estos malhelpataj en cxio,  kion ili decidis fari.
11:7 Ni mallevigxu do, kaj Ni konfuzu tie ilian lingvon, por ke unu ne komprenu la parolon de alia.
11:8 Kaj la Eternulo disigis ilin de tie sur la suprajxon de la tuta tero,  kaj ili cxesis konstrui la urbon.
11:9 Tial oni donis al gxi la nomon Babel, cxar tie la Eternulo konfuzis la lingvon de la tuta tero kaj de tie la Eternulo disigis ilin sur la suprajxon de la tuta tero.
11:10 Jen estas la generaciaro de SXem: SXem havis la agxon de cent jaroj,  kaj naskigxis al li Arpahxsxad, du jarojn post la diluvo.
11:11 Kaj SXem vivis post la naskigxo de Arpahxsxad kvincent jarojn, kaj naskigxis al li filoj kaj filinoj.
11:12 Kaj Arpahxsxad vivis tridek kvin jarojn, kaj naskigxis al li SXelahx.
11:13 Kaj Arpahxsxad vivis post la naskigxo de SXelahx kvarcent tri jarojn,  kaj naskigxis al li filoj kaj filinoj.
11:14 Kaj SXelahx vivis tridek jarojn, kaj naskigxis al li Eber.
11:15 Kaj SXelahx vivis post la naskigxo de Eber kvarcent tri jarojn, kaj naskigxis al li filoj kaj filinoj.
11:16 Kaj Eber vivis tridek kvar jarojn, kaj naskigxis al li Peleg.
11:17 Kaj Eber vivis post la naskigxo de Peleg kvarcent tridek jarojn, kaj naskigxis al li filoj kaj filinoj.
11:18 Kaj Peleg vivis tridek jarojn, kaj naskigxis al li Reu.
11:19 Kaj Peleg vivis post la naskigxo de Reu ducent naux jarojn, kaj naskigxis al li filoj kaj filinoj.
11:20 Kaj Reu vivis tridek du jarojn, kaj naskigxis al li Serug.
11:21 Kaj Reu vivis post la naskigxo de Serug ducent sep jarojn, kaj naskigxis al li filoj kaj filinoj.
11:22 Kaj Serug vivis tridek jarojn, kaj naskigxis al li Nahxor.
11:23 Kaj Serug vivis post la naskigxo de Nahxor ducent jarojn, kaj naskigxis al li filoj kaj filinoj.
11:24 Kaj Nahxor vivis dudek naux jarojn, kaj naskigxis al li Terahx.
11:25 Kaj Nahxor vivis post la naskigxo de Terahx cent dek naux jarojn, kaj naskigxis al li filoj kaj filinoj.
11:26 Kaj Terahx vivis sepdek jarojn, kaj naskigxis al li Abram, Nahxor, kaj Haran.
11:27 Kaj jen estas la generaciaro de Terahx: al Terahx naskigxis Abram,  Nahxor, kaj Haran; kaj al Haran naskigxis Lot.
11:28 Kaj Haran mortis antaux sia patro Terahx en sia lando de naskigxo, en Ur la HXaldea.
11:29 Kaj Abram kaj Nahxor prenis al si edzinojn; la nomo de la edzino de Abram estis Saraj, kaj la nomo de la edzino de Nahxor estis Milka, filino de Haran, kiu estis la patro de Milka kaj la patro de Jiska.
11:30 Kaj Saraj estis senfrukta kaj ne havis infanon.
11:31 Kaj Terahx prenis sian filon Abram kaj sian nepon Lot, filo de Haran,  kaj sian bofilinon Saraj, edzino de lia filo Abram; kaj ili eliris kune el Ur la HXaldea, por iri en la landon Kanaanan; kaj ili venis gxis HXaran kaj enlogxigxis tie.
11:32 Kaj Terahx atingis la agxon de ducent kvin jaroj, kaj Terahx mortis en HXaran.
12:1 Kaj la Eternulo diris al Abram: Iru el via lando, el inter via parencaro, kaj el la domo de via patro, al la lando, kiun Mi montros al vi.
12:2 Kaj Mi faros vin granda popolo, kaj Mi benos vin kaj grandigos vian nomon, kaj vi estos beno.
12:3 Kaj Mi benos viajn benantojn, kaj viajn malbenantojn Mi malbenos, kaj benigxos per vi cxiuj gentoj de la tero.
12:4 Kaj Abram iris, kiel la Eternulo diris al li, kaj kun li iris Lot. Kaj Abram havis la agxon de sepdek kvin jaroj, kiam li eliris el HXaran.
12:5 Kaj Abram prenis sian edzinon Saraj kaj sian nevon Lot, kaj ilian tutan havon, kiun ili akiris, kaj la homojn, kiujn ili akiris en HXaran; kaj ili eliris, por iri al la lando Kanaana; kaj ili venis en la landon Kanaanan.
12:6 Kaj Abram trapasis la landon gxis la loko SXehxem, gxis la kverko More;  kaj la Kanaanidoj tiam logxis en la lando.
12:7 Kaj la Eternulo aperis al Abram, kaj diris: Al via idaro Mi donos cxi tiun teron. Kaj li konstruis tie altaron al la Eternulo, kiu aperis al li.
12:8 Kaj de tie li translogxigxis al la monto, kiu estas oriente de Bet-El,  kaj arangxis sian tendon tiamaniere, ke Bet-El estis okcidente kaj Aj oriente; kaj li konstruis tie altaron al la Eternulo kaj pregxadis al la Eternulo.
12:9 Kaj Abram iris pluen, cxiam pluen al sudo.
12:10 Kaj estis malsato en la lando. Kaj Abram malsupreniris Egiptujon, por tie logxi kelktempe, cxar malfacila estis la malsato en la lando.
12:11 Kaj kiam li estis jam proksime de Egiptujo, li diris al sia edzino Saraj: Mi scias ja, ke vi estas virino belaspekta;
12:12 kaj kiam la Egiptoj vin vidos, ili diros: Tio estas lia edzino; kaj ili mortigos min, kaj vin ili lasos viva.
12:13 Diru do, ke vi estas mia fratino, por ke al mi estu bone pro vi kaj por ke mia animo restu viva pro vi.
12:14 Kaj kiam Abram venis Egiptujon, la Egiptoj vidis, ke la virino estas tre bela;
12:15 kaj vidis sxin la eminentuloj de Faraono, kaj ili lauxdis sxin al Faraono; kaj oni prenis la virinon en la domon de Faraono.
12:16 Kaj al Abram estis bone pro sxi, kaj li havis sxafojn kaj bovojn kaj azenojn kaj sklavojn kaj sklavinojn kaj azeninojn kaj kamelojn.
12:17 Kaj la Eternulo punis per grandaj suferoj Faraonon kaj lian domon pro Saraj, la edzino de Abram.
12:18 Kaj Faraono alvokis Abramon, kaj diris: Kion vi faris al mi? kial vi ne diris al mi, ke sxi estas via edzino?
12:19 kial vi diris: SXi estas mia fratino? Kaj mi prenis sxin al mi kiel edzinon. Kaj nun jen estas via edzino; prenu kaj foriru.
12:20 Kaj Faraono ordonis pri li al homoj, kaj ili forkondukis lin kaj lian edzinon kaj lian tutan havon.
13:1 Kaj Abram supreniris el Egiptujo, li kaj lia edzino, kaj cxio, kio estis kun li, kaj kun li ankaux Lot, direktante sin al sudo.
13:2 Kaj Abram estis tre ricxa je brutoj, argxento, kaj oro.
13:3 Kaj li dauxrigis sian migradon de sudo gxis Bet-El, gxis la loko, kie antauxe estis lia tendo inter Bet-El kaj Aj,
13:4 al la loko de la altaro, kiun li tie faris antauxe; kaj Abram tie pregxis al la Eternulo.
13:5 Kaj ankaux Lot, kiu iris kun Abram, havis sxafojn kaj bovojn kaj tendojn.
13:6 Kaj ne suficxis por ili la tero, ke ili logxu kune, cxar ilia havo estis granda kaj ili ne povis logxi kune.
13:7 Kaj estis malpaco inter la pasxtistoj de la brutaro de Abram kaj la pasxtistoj de la brutaro de Lot; kaj la Kanaanidoj kaj Perizidoj tiam logxis en la lando.
13:8 Kaj Abram diris al Lot: Ne estu malpaco inter mi kaj vi kaj inter miaj pasxtistoj kaj viaj pasxtistoj, cxar ni estas fratoj.
13:9 La tuta tero estas ja antaux vi; apartigxu do de mi: se vi iros maldekstren, mi iros dekstren; se vi iros dekstren, mi iros maldekstren.
13:10 Kaj Lot levis siajn okulojn kaj vidis, ke la tuta cxirkauxajxo de Jordan, antaux ol la Eternulo pereigis Sodomon kaj Gomoran, tuta estas akvumata kiel gxardeno de la Eternulo, kiel la lando Egipta, gxis Coar.
13:11 Kaj Lot elektis al si la tutan cxirkauxajxon de Jordan; kaj Lot ekiris orienten; kaj ili apartigxis unu de la alia:
13:12 Abram enlogxigxis en la lando Kanaana, kaj Lot enlogxigxis en la urboj de la cxirkauxajxo kaj starigis siajn tendojn gxis Sodom.
13:13 Kaj la logxantoj de Sodom estis malbonaj kaj tre pekaj kontraux la Eternulo.
13:14 Kaj la Eternulo diris al Abram, post kiam Lot apartigxis de li: Levu viajn okulojn, kaj rigardu de la loko, sur kiu vi nun estas, norden kaj suden kaj orienten kaj okcidenten;
13:15 cxar la tutan teron, kiun vi vidas, Mi donos al vi kaj al via idaro por eterne.
13:16 Kaj Mi faros vian idaron kiel polvo de la tero; se iu povos kalkuli la polvon de la tero, li kalkulos ankaux vian idaron.
13:17 Levigxu, trairu la landon lauxlonge kaj lauxlargxe, cxar al vi Mi gxin donos.
13:18 Kaj Abram forprenis sian tendon, kaj iris kaj eklogxis en la arbareto Mamre, kiu estas en HXebron; kaj li konstruis tie altaron al la Eternulo.
14:1 Kaj estis en la tempo de Amrafel, regxo de SXinar, Arjohx, regxo de Elasar, Kedorlaomer, regxo de Elam, kaj Tidal, regxo de Gojim;
14:2 ili faris militon kontraux Bera, regxo de Sodom, kaj Birsxa, regxo de Gomora, SXinab, regxo de Adma, kaj SXemeber, regxo de Ceboim, kaj la regxo de Bela, kiu estas Coar.
14:3 CXiuj cxi tiuj kunvenis en la valo Sidim, kiu nun estas la Sala Maro.
14:4 Dek du jarojn ili servis al Kedorlaomer, kaj en la dek-tria ili ribeligxis.
14:5 Kaj en la dek-kvara jaro venis Kedorlaomer, kaj la regxoj, kiuj estis kun li, kaj ili venkobatis la Rafaidojn en Asxterot-Karnaim, kaj la Zuzidojn en Ham, kaj la Emidojn en SXave-Kirjataim,
14:6 kaj la HXoridojn sur ilia monto Seir gxis El-Paran, kiu estas cxe la dezerto.
14:7 Kaj ili reiris kaj venis al En-Misxpat, kiu estas Kadesx, kaj venkobatis la tutan kampon de la Amalekidoj, kaj ankaux la Amoridojn, kiuj logxis en HXacacon-Tamar.
14:8 Kaj eliris la regxo de Sodom kaj la regxo de Gomora kaj la regxo de Adma kaj la regxo de Ceboim, kaj la regxo de Bela, kiu estas Coar, kaj komencis batalon kontraux ili en la valo Sidim,
14:9 kontraux Kedorlaomer, regxo de Elam, kaj Tidal, regxo de Gojim, kaj Amrafel, regxo de SXinar, kaj Arjohx, regxo de Elasar; kvar regxoj kontraux kvin.
14:10 Kaj en la valo Sidim estis multe da bitumaj kavoj; kaj la regxoj de Sodom kaj Gomora forkuris kaj falis tien, kaj la restintoj kuris sur la monton.
14:11 Kaj ili prenis la tutan havon de Sodom kaj Gomora kaj ilian tutan mangxeblajxon, kaj foriris.
14:12 Ili prenis Loton, la nevon de Abram, kaj lian havon, cxar li logxis en Sodom, kaj ili foriris.
14:13 Kaj venis forsavigxinto kaj diris al Abram la Hebreo, kiu logxis en la arbareto de Mamre la Amorido, frato de Esxkol kaj frato de Aner, kiuj estis en interligo kun Abram.
14:14 Kaj Abram auxdis, ke lia frato estas kaptita, kaj li elkondukis siajn ekzercitojn, naskitajn en lia domo, tricent dek ok, kaj persekutis gxis Dan.
14:15 Kaj li dividis sin kontraux ili en la nokto, li kaj liaj domanoj, kaj venkobatis ilin, kaj persekutis ilin gxis HXoba, kiu estas maldekstre de Damasko.
14:16 Kaj li revenigis la tutan havon, kaj ankaux sian fraton Lot kaj lian havon li revenigis, kaj ankaux la virinojn kaj la popolon.
14:17 Kaj la regxo de Sodom eliris al li renkonte, kiam li revenis, venkinte Kedorlaomeron kaj la regxojn, kiuj estis kun li, en la valon SXave, kiu estas Valo de la Regxo.
14:18 Kaj Melkicedek, regxo de Salem, elportis panon kaj vinon. Li estis pastro de Dio Plejsupra.
14:19 Kaj li benis lin kaj diris: Benata estu Abram de Dio Plejsupra, la Kreinto de la cxielo kaj la tero;
14:20 kaj benata estu Dio Plejsupra, kiu transdonis viajn malamikojn en viajn manojn. Kaj Abram donis al li dekonajxon el cxio.
14:21 Kaj la regxo de Sodom diris al Abram: Donu al mi la homojn, kaj la havon prenu al vi.
14:22 Kaj Abram diris al la regxo de Sodom: Mi levas mian manon al la Eternulo, Dio Plejsupra, la Kreinto de la cxielo kaj la tero,
14:23 ke ecx fadenon aux rimenon de sxuo mi ne prenos el cxio, kio apartenas al vi, por ke vi ne diru: Mi ricxigis Abramon;
14:24 escepto estos nur tio, kion mangxis la junuloj, kaj la parto de la homoj, kiuj iris kun mi: Aner, Esxkol, kaj Mamre; ili prenu sian parton.
15:1 Post tiuj farigxoj la Eternulo diris al Abram en vizio jene: Ne timu,  Abram, Mi estas via sxildo; via rekompenco estas tre granda.
15:2 Kaj Abram diris: Ho Eternulo, mia Sinjoro, kion Vi donos al mi? mi vagas ja seninfane, kaj la administranto de mia domo estas Eliezer el Damasko.
15:3 Kaj Abram diris: Al mi Vi ne donis ja idaron, kaj jen mia domano estos mia heredanto.
15:4 Kaj tiam la Eternulo diris al li jene: CXi tiu ne estos via heredanto;  nur tiu, kiu eliros el via internajxo, estos via heredanto.
15:5 Kaj Li elirigis lin eksteren, kaj diris: Rigardu al la cxielo kaj kalkulu la stelojn, se vi povas ilin kalkuli. Kaj Li diris al li: Tiel estos via idaro.
15:6 Kaj li kredis al la Eternulo; kaj tio estis kalkulita al li kiel virto.
15:7 Kaj Li diris al li: Mi estas la Eternulo, kiu elirigis vin el Ur la HXaldea, por doni al vi cxi tiun landon kiel posedajxon.
15:8 Kaj li diris: Ho Eternulo, mia Sinjoro, per kio mi povas scii, ke mi gxin posedos?
15:9 Kaj Li diris al li: Prenu por Mi bovinon trijaran kaj kaprinon trijaran kaj sxafon trijaran kaj turton kaj junan kolombon.
15:10 Kaj li alportis al Li cxion cxi tion, kaj Li distrancxis ilin laux la mezo kaj metis cxiujn partojn unu kontraux la alia, sed la birdojn Li ne distrancxis.
15:11 Kaj la rabobirdoj mallevigxis sur la kadavrojn, sed Abram ilin forpelis.
15:12 CXe la subiro de la suno profunda dormo falis sur Abramon; kaj jen timego pro la granda mallumo atakis lin.
15:13 Kaj Li diris al Abram: Sciu, ke via idaro estos fremduloj en lando, kiu ne apartenos al ili; kaj oni sklavigos kaj turmentos ilin dum kvarcent jaroj.
15:14 Tamen la popolon, cxe kiu ili estos sklavoj, Mi jugxos; kaj poste ili eliros kun granda havo.
15:15 Kaj vi foriros al viaj prapatroj en paco; vi estos entombigita en bona maljuneco.
15:16 Kaj en la kvara generacio ili revenos cxi tien; cxar la krimoj de la Amoridoj ankoraux ne atingis plenecon.
15:17 Kiam la suno subiris kaj farigxis mallumo, subite forna fumo kaj fajra flamo trakuris inter tiuj distrancxitajxoj.
15:18 En tiu tago la Eternulo faris interligon kun Abram, dirante: Al via idaro Mi donos cxi tiun landon, de la rivero de Egiptujo gxis la granda rivero, la rivero Euxfrato:
15:19 la Kenidojn kaj la Kenizidojn kaj la Kadmonidojn
15:20 kaj la HXetidojn kaj la Perizidojn kaj la Rafaidojn
15:21 kaj la Amoridojn kaj la Kanaanidojn kaj la Girgasxidojn kaj la Jebusidojn.
16:1 Kaj Saraj, la edzino de Abram, ne naskis al li; sed sxi havis sklavinon,  Egiptinon, kies nomo estis Hagar.
16:2 Kaj Saraj diris al Abram: Jen la Eternulo sxlosis min, ke mi ne nasku;  eniru do al mia sklavino, eble mi havos infanojn per sxi. Kaj Abram obeis la vocxon de Saraj.
16:3 Kaj Saraj, la edzino de Abram, prenis Hagaron la Egiptinon, sian sklavinon, kiam pasis dek jaroj de la tempo, kiam Abram eklogxis en la lando Kanaana, kaj sxi donis sxin al sia edzo Abram kiel edzinon.
16:4 Kaj li venis al Hagar, kaj sxi gravedigxis. Kaj sxi vidis, ke sxi gravedigxis, kaj tiam sxia sinjorino senvalorigxis en sxiaj okuloj.
16:5 Kaj Saraj diris al Abram: Vi estas maljusta kontraux mi; mi donis mian sklavinon en viajn brakojn, sed kiam sxi vidis, ke sxi gravedigxis, mi senvalorigxis en sxiaj okuloj; la Eternulo jugxu inter mi kaj vi.
16:6 Kaj Abram diris al Saraj: Jen via sklavino estas en viaj manoj, faru kun sxi cxion, kio placxas al vi. Kaj Saraj komencis premi sxin, kaj sxi forkuris.
16:7 Kaj trovis sxin angxelo de la Eternulo cxe akva fonto en la dezerto, cxe la fonto sur la vojo al SXur.
16:8 Kaj li diris: Hagar, sklavino de Saraj, de kie vi venas kaj kien vi iras? Kaj sxi diris: De Saraj, mia sinjorino, mi forkuras.
16:9 Kaj la angxelo de la Eternulo diris al sxi: Reiru al via sinjorino, kaj humiligxu sub sxiaj manoj.
16:10 Kaj la angxelo de la Eternulo diris al sxi: Mi multigos vian idaron tiel, ke pro multeco oni ne povos gxin kalkuli.
16:11 Kaj la angxelo de la Eternulo diris al sxi: Jen vi estas graveda, kaj vi naskos filon; kaj vi donos al li la nomon Isxmael, cxar la Eternulo auxdis vian suferon.
16:12 Kaj li estos homo sovagxa; lia mano estos kontraux cxiuj, kaj la manoj de cxiuj kontraux li, kaj li logxos antaux cxiuj siaj fratoj.
16:13 Kaj la Eternulon, kiu parolis al sxi, sxi nomis: Dio-kiu-min-vidis;  cxar sxi diris: CXi tie mi vidis Tiun, kiu min vidas; kaj cxu mi poste vivas?
16:14 Tial oni nomis tiun puton puto de la Vivanto-Vidanto; gxi estas inter Kadesx kaj Bered.
16:15 Kaj Hagar naskis al Abram filon; kaj Abram donis al sia filo, kiun naskis Hagar, la nomon Isxmael.
16:16 Kaj Abram havis la agxon de okdek ses jaroj, kiam Hagar naskis Isxmaelon al Abram.
17:1 Kiam Abram havis la agxon de nauxdek naux jaroj, aperis la Eternulo al Abram, kaj diris al li: Mi estas Dio la Plejpotenca; iradu antaux Mi kaj estu senpeka.
17:2 Kaj Mi faros Mian interligon inter Mi kaj vi, kaj Mi multigos vin tre forte.
17:3 Kaj Abram jxetis sin vizagxaltere, kaj Dio parolis al li, dirante:
17:4 Jen estas Mia interligo kun vi: vi estos patro de multe da popoloj.
17:5 Kaj via nomo ne estos plu Abram, sed via nomo estos Abraham, cxar Mi faris vin patro de multe da popoloj.
17:6 Kaj Mi fruktigos vin tre multe, kaj Mi devenigos de vi popolojn, kaj regxoj devenos de vi.
17:7 Kaj Mi starigos Mian interligon inter Mi kaj vi kaj via idaro post vi en iliaj generacioj, eternan interligon, ke Mi estos Dio por vi kaj por via idaro post vi.
17:8 Kaj Mi donos al vi kaj al via idaro post vi la landon, en kiu vi logxas kiel fremdulo, la tutan landon Kanaanan, por eterna posedajxo, kaj Mi estos Dio por ili.
17:9 Kaj Dio diris al Abraham: Kaj vi gardu Mian interligon, vi kaj via idaro post vi en iliaj generacioj.
17:10 Jen estas Mia interligo, kiun vi devas gardi inter Mi kaj vi kaj via idaro post vi: cxiu virseksulo cxe vi estu cirkumcidata.
17:11 Kaj cirkumcidu la karnon de via prepucio, kaj tio estu signo de interligo inter Mi kaj vi.
17:12 Kaj en la agxo de ok tagoj estu cirkumcidata cxe vi en viaj generacioj cxiu virseksulo naskita en la domo aux acxetita per mono cxe iu aligentulo,  kiu ne estas el via idaro.
17:13 Cirkumcidata estu cxiu naskita en via domo aux acxetita per via mono,  kaj Mia interligo estu sur via karno kiel interligo eterna.
17:14 Kaj se estos prepucihava virseksulo, kiu ne cirkumcidos la karnon de sia prepucio, tiu animo ekstermigxos el sia popolo: Mian interligon gxi rompis.
17:15 Kaj Dio diris al Abraham: Vian edzinon Saraj ne nomu Saraj, sed sxia nomo estu Sara.
17:16 Kaj Mi benos sxin, kaj Mi donos de sxi al vi filon; kaj Mi benos sxin,  kaj de sxi devenos popoloj, regxoj de popoloj devenos de sxi.
17:17 Kaj Abraham jxetis sin vizagxaltere, kaj ekridis, kaj diris en sia koro: CXu de homo centjara farigxos nasko, kaj cxu Sara la nauxdekjara naskos?
17:18 Kaj Abraham diris al Dio: Ho, ke Isxmael vivu antaux Vi!
17:19 Kaj Dio diris: Efektive Sara, via edzino, naskos al vi filon, kaj vi donos al li la nomon Isaak; kaj Mi starigos Mian interligon kun li kiel interligon eternan por lia idaro post li.
17:20 Ankaux pri Isxmael Mi auxdis vin: jen Mi benis lin, kaj Mi fruktigos lin kaj Mi multigos lin tre forte; dek du princoj naskigxos de li, kaj Mi devenigos de li grandan popolon.
17:21 Sed Mian interligon Mi starigos kun Isaak, kiun naskos al vi Sara en cxi tiu tempo en la venonta jaro.
17:22 Kaj Li cxesis paroli kun li, kaj Dio levigxis for de Abraham.
17:23 Kaj Abraham prenis sian filon Isxmael kaj cxiujn naskitajn en lia domo kaj cxiujn acxetitajn per lia mono, cxiun virseksulon el la homoj de la domo de Abraham, kaj li cirkumcidis la karnon de ilia prepucio en tiu sama tago,  kiel diris al li Dio.
17:24 Kaj Abraham havis la agxon de nauxdek naux jaroj, kiam li cirkumcidis la karnon de sia prepucio.
17:25 Kaj lia filo Isxmael havis la agxon de dek tri jaroj, kiam la karno de lia prepucio estis cirkumcidita.
17:26 En tiu sama tago estis cirkumciditaj Abraham kaj lia filo Isxmael;
17:27 kaj cxiuj liaj domanoj, kiuj naskigxis en la domo aux estis acxetitaj per mono cxe aligentulo, estis cirkumciditaj kune kun li.
18:1 Kaj aperis al li la Eternulo en la arbareto Mamre, kiam li sidis cxe la pordo de la tendo dum la varmego de la tago.
18:2 Kiam li levis siajn okulojn, li vidis, ke jen tri viroj staras antaux li. Ekvidinte, li kuris al ili renkonte de la pordo de la tendo kaj klinigxis antaux ili gxis la tero.
18:3 Kaj li diris: Mia sinjoro! se mi trovis placxon en viaj okuloj, ne pasu preter vian sklavon.
18:4 Oni alportos iom da akvo, kaj vi lavu viajn piedojn kaj ripozu sub la arbo.
18:5 Kaj mi alportos pecon da pano, por ke vi fortigu viajn korojn; poste vi foriros; cxar por tio vi pasis preter via sklavo. Kaj ili diris: Faru tiel,  kiel vi diris.
18:6 Kaj Abraham rapidis en la tendon al Sara, kaj diris: Rapide prenu tri mezurojn da plej bona faruno, knedu, kaj faru kukojn.
18:7 Kaj ankaux al la bovoj Abraham kuris, kaj li prenis bovidon delikatan kaj bonan kaj donis al la junulo, kaj tiu rapide pretigis gxin.
18:8 Kaj li prenis buteron kaj lakton kaj la pretigitan bovidon kaj metis antaux ilin, kaj li staris apud ili sub la arbo, kaj ili mangxis.
18:9 Kaj ili diris al li: Kie estas Sara, via edzino? Kaj li respondis: Jen sxi estas en la tendo.
18:10 Kaj Li diris: Mi revenos al vi en la sama jartempo, kaj tiam estos filo cxe Sara, via edzino. Kaj Sara auxskultis cxe la pordo de la tendo, kiu estis malantaux Li.
18:11 Kaj Abraham kaj Sara estis maljunuloj de profunda agxo; cxe Sara cxesigxis la virinaj ordinarajxoj.
18:12 Kaj Sara ekridis interne, dirante: CXu kiam mi kadukigxis, mi havus ankoraux volupton? kaj mia sinjoro estas ja maljuna!
18:13 Kaj la Eternulo diris al Abraham: Kial do Sara ridas, dirante: CXu efektive mi naskos, kiam mi maljunigxis?
18:14 CXu por la Eternulo io estas malfacila? en la difinita tempo Mi revenos al vi en la venonta jaro, kaj Sara havos filon.
18:15 Sed Sara malkonfesis, dirante: Mi ne ridis; cxar sxi timis. Sed Li diris: Ne, vi ridis.
18:16 Kaj levigxis de tie la viroj kaj direktigxis al Sodom: kaj Abraham iris kun ili, por akompani ilin.
18:17 Kaj la Eternulo diris: CXu mi kasxos antaux Abraham, kion Mi faras?
18:18 Abraham farigxos ja popolo granda kaj potenca, kaj per li benigxos cxiuj popoloj de la tero.
18:19 CXar Mi lin elektis, por ke li ordonu al siaj filoj kaj al sia domo post si, ke ili observu la vojon de la Eternulo, agante virte kaj juste; por ke la Eternulo plenumu pri Abraham, kion Li diris pri li.
18:20 Kaj la Eternulo diris: CXar la kriado de Sodom kaj Gomora estas granda kaj ilia pekado estas tre peza,
18:21 tial Mi malsupreniros, kaj rigardos, cxu ili plene agas tiel, kiel estas la kriado, kiu venis al Mi, aux ne; Mi sciigxos.
18:22 Kaj la viroj turnigxis de tie kaj iris al Sodom; kaj Abraham staris ankoraux antaux la Eternulo.
18:23 Kaj Abraham alproksimigxis, kaj diris: CXu Vi ankaux pereigos virtulon kune kun malvirtulo?
18:24 Eble ekzistas kvindek virtuloj en la urbo: cxu Vi tiam pereigos kaj ne indulgos la lokon pro la kvindek virtuloj, kiuj estas en gxi?
18:25 Ne decas por Vi agi tiamaniere, ke Vi mortigu virtulon kune kun malvirtulo, ke virtulo estu kiel malvirtulo; ne decas por Vi, ke la Jugxanto de la tuta tero agu maljuste.
18:26 Kaj la Eternulo diris: Se Mi trovos en Sodom kvindek virtulojn en la urbo, Mi indulgos la tutan lokon pro ili.
18:27 Kaj Abraham respondis, dirante: Jen mi ekkuragxis paroli al mia Sinjoro, kvankam mi estas polvo kaj cindro;
18:28 eble al la kvindeko da virtuloj mankos kvin: cxu Vi pereigos pro la kvin la tutan urbon? Kaj Li diris: Mi ne pereigos, se Mi trovos tie kvardek kvin.
18:29 Kaj li plue parolis al Li kaj diris: Eble trovigxos tie kvardek? Kaj Li diris: Mi ne faros tion pro la kvardek.
18:30 Kaj li diris: Ne koleru, mia Sinjoro, ke mi parolos plue: eble trovigxos tie tridek? Kaj Li diris: Mi ne faros, se Mi trovos tie tridek.
18:31 Kaj li diris: Jen mi ekkuragxis paroli al mia Sinjoro: eble trovigxos dudek? Kaj Li diris: Mi ne pereigos pro la dudek.
18:32 Kaj li diris: Ne koleru, mia Sinjoro, ke mi parolos ankoraux nur unu fojon: eble trovigxos tie dek? Kaj Li diris: Mi ne pereigos pro la dek.
18:33 Kaj la Eternulo foriris, kiam Li cxesis paroli kun Abraham; kaj Abraham reiris al sia loko.
19:1 Kaj la du angxeloj venis Sodomon vespere, kaj Lot tiam sidis cxe la pordego de Sodom. Kiam Lot ilin ekvidis, li levigxis renkonte al ili kaj klinigxis vizagxaltere.
19:2 Kaj li diris: Mi petas vin, sinjoroj, envenu en la domon de via sklavo kaj pasigu la nokton kaj lavu viajn piedojn, kaj vi levigxos matene kaj iros vian vojon. Kaj ili diris: Ne, ni pasigos la nokton sur la strato.
19:3 Kaj li tre petegis ilin, kaj ili direktis sin al li kaj envenis en lian domon; kaj li faris al ili festenon, kaj li bakis macojn, kaj ili mangxis.
19:4 Antaux ol ili kusxigxis, la homoj de la urbo, la homoj de Sodom,  cxirkauxis la domon, de la junuloj gxis la maljunuloj, la tuta popolo, de cxiuj finoj.
19:5 Kaj ili vokis Loton, kaj diris al li: Kie estas la viroj, kiuj venis al vi dum la nokto? elirigu ilin al ni, por ke ni ilin ekkonu.
19:6 Kaj Lot eliris al ili antaux la sojlon, kaj la pordon li sxlosis post si.
19:7 Kaj li diris: Ho, miaj fratoj, ne agu malbone!
19:8 Jen mi havas du filinojn, kiuj ankoraux ne ekkonis viron; mi elirigos ilin al vi, kaj faru kun ili, kion vi deziras; nur al tiuj viroj nenion faru,  cxar por tio ili venis sub la ombron de mia tegmento.
19:9 Sed ili diris: Iru for! Kaj ili diris plue: Vi venis cxi tien kiel fremdulo, kaj vi volas jugxi! nun ni pli malbone agos kun vi, ol kun ili. Kaj ili tre insiste postulis de la viro, de Lot, kaj ili aliris, por elrompi la pordon.
19:10 Tiam tiuj viroj etendis siajn manojn kaj envenigis Loton al si en la domon, kaj la pordon ili sxlosis;
19:11 kaj la homojn, kiuj estis antaux la sojlo de la domo, ili frapis per blindeco, de la malgrandaj gxis la grandaj, tiel ke tiuj lacigxis, sercxante la pordon.
19:12 Kaj la viroj diris al Lot: Kiun vi havas cxi tie? bofilon, aux viajn filojn aux viajn filinojn, aux cxiun ajn, kiun vi havas en la urbo, elirigu ilin el cxi tiu loko;
19:13 cxar ni ekstermos cxi tiun lokon, cxar granda farigxis ilia kriado antaux la Eternulo, kaj la Eternulo sendis nin, por gxin pereigi.
19:14 Kaj Lot eliris, kaj parolis kun siaj bofiloj, prenontaj liajn filinojn,  kaj diris: Levigxu, eliru el cxi tiu loko, cxar la Eternulo pereigos la urbon. Sed liaj bofiloj rigardis lin kiel sxercanton.
19:15 Kiam levigxis la matenrugxo, la angxeloj rapidigis Loton, dirante:  Levigxu, prenu vian edzinon kaj ambaux viajn filinojn, kiuj cxi tie trovigxas, por ke vi ne pereu pro la krimeco de la urbo.
19:16 Sed cxar li malrapidis, tial la viroj kaptis lian manon kaj la manon de lia edzino kaj la manojn de liaj du filinoj, pro kompato de la Eternulo al li, kaj ili elirigis lin kaj metis lin ekster la urbon.
19:17 Kaj kiam ili elkondukis lin eksteren, ili diris al li: Savu vin pro via animo; ne rigardu malantauxen kaj haltu nenie en la tuta cxirkauxajxo; sur la monton savu vin, por ke vi ne pereu.
19:18 Kaj Lot diris al ili: Ho, ne, mia Sinjoro!
19:19 Jen Via sklavo placxis al Vi, kaj granda estas la favorkoreco, kiun Vi montris al mi, konservante la vivon al mia animo; sed mi ne povas savi min sur la monton, cxar povus trafi min malfelicxo kaj mi mortus.
19:20 Jen cxi tiu urbo estas suficxe proksima, por kuri tien, kaj gxi estas malgranda; mi savos min tien; gxi estas ja malgranda; kaj mia animo restos viva.
19:21 Kaj Li diris al li: Jen Mi komplezos al vi ankaux en cxi tiu afero, kaj Mi ne renversos la urbon, pri kiu vi parolis.
19:22 Rapide savu vin tien, cxar Mi nenion povas fari, gxis vi venos tien.  Tial tiu urbo ricevis la nomon Coar.
19:23 La suno levigxis super la teron, kiam Lot venis Coaron.
19:24 Kaj la Eternulo pluvigis sur Sodomon kaj Gomoran sulfuron kaj fajron de la Eternulo el la cxielo.
19:25 Kaj Li ruinigis tiujn urbojn kaj la tutan cxirkauxajxon kaj cxiujn logxantojn de la urboj kaj la kreskajxojn de la tero.
19:26 Kaj lia edzino ekrigardis malantauxen, kaj sxi farigxis kolono el salo.
19:27 Kaj matene Abraham levigxis kaj iris al la loko, kie li estis starinta antaux la Eternulo;
19:28 kaj li ekrigardis en la direkto al Sodom kaj Gomora kaj al la tuta lando de la cxirkauxajxo, kaj li vidis, ke jen fumo levigxas de la tero kiel fumo el forno.
19:29 Kaj kiam Dio estis pereiganta la urbojn de la cxirkauxajxo, Li rememoris pri Abraham, kaj Li elirigis Loton el la mezo de la ruinigado, kiam Li estis ruiniganta la urbojn, en kiuj logxis Lot.
19:30 Kaj Lot eliris el Coar kaj eklogxis sur la monto, kaj liaj du filinoj kun li; cxar li timis logxi en Coar. Kaj li logxis en kaverno, li kaj liaj du filinoj.
19:31 Kaj la pli maljuna diris al la pli juna: Nia patro estas maljuna, kaj en la lando ne ekzistas viro, kiu envenus al ni laux la moro de la tuta tero;
19:32 tial ni ebriigu nian patron per vino, kaj ni kusxu kun li, por ke ni aperigu de nia patro idaron.
19:33 Kaj ili ebriigis sian patron per vino en tiu nokto; kaj venis la pli maljuna kaj kusxis kun sia patro; kaj li ne sciis, kiam sxi kusxigxis kaj kiam sxi levigxis.
19:34 La morgauxan tagon la pli maljuna diris al la pli juna: Jen mi kusxis hieraux kun mia patro; ni ebriigu lin per vino ankaux en cxi tiu nokto, kaj vi venu, kusxu kun li, por ke ni aperigu de nia patro idaron.
19:35 Kaj ili ankaux en cxi tiu nokto ebriigis sian patron per vino; kaj la pli juna iris kaj kusxis kun li; kaj li ne sciis, kiam sxi kusxigxis kaj kiam sxi levigxis.
19:36 Kaj ambaux filinoj de Lot gravedigxis de sia patro.
19:37 Kaj la pli maljuna naskis filon, kaj sxi donis al li la nomon Moab; li estas la prapatro de la Moabidoj gxis nun.
19:38 Kaj la pli juna ankaux naskis filon, kaj sxi donis al li la nomon Ben-  Ami; li estas la prapatro de la Amonidoj gxis nun.
20:1 Kaj Abraham ekmigris de tie al la lando suda, kaj li eklogxis inter Kadesx kaj SXur; kaj li logxis kiel fremdulo en Gerar.
20:2 Kaj Abraham diris pri sia edzino Sara: SXi estas mia fratino. Kaj Abimelehx, regxo de Gerar, sendis kaj prenis Saran.
20:3 Kaj Dio venis al Abimelehx nokte en la songxo, kaj diris al li: Vi mortos pro la virino, kiun vi prenis, cxar sxi estas edzino de edzo.
20:4 Sed Abimelehx ne alproksimigxis al sxi, kaj li diris: Mia Sinjoro! cxu vi mortigos ankaux senkulpan popolon?
20:5 Li diris ja al mi: SXi estas mia fratino; kaj sxi ankaux diris al mi: Li estas mia frato. En senkulpeco de mia koro kaj en pureco de miaj manoj mi faris tion.
20:6 Kaj Dio diris al li en la songxo: Mi ankaux scias, ke en senkulpeco de via koro vi tion faris, kaj tial Mi detenis vin, ke vi ne peku kontraux Mi,  tial Mi ne lasis, ke vi kuntusxigxu kun sxi.
20:7 Kaj nun redonu la edzinon al la edzo, cxar li estas profeto, kaj li pregxos pri vi, kaj vi restos viva; sed se vi ne redonos, tiam sciu, ke vi mortos, vi kaj cxiuj viaj.
20:8 Kaj Abimelehx levigxis frue matene, kaj li vokis cxiujn siajn sklavojn kaj rakontis cxion cxi tion al iliaj oreloj; kaj la homoj tre ektimis.
20:9 Kaj Abimelehx vokis Abrahamon, kaj diris al li: Kion vi faris al ni? kaj per kio mi pekis antaux vi, ke vi venigis sur min kaj sur mian regnon grandan pekon? aferojn, kiuj ne estas farataj, vi faris kontraux mi.
20:10 Kaj Abimelehx diris al Abraham: Kion vi vidis, kiam vi faris tiun aferon?
20:11 Kaj Abraham diris: Mi pensis, ke ne ekzistas timo antaux Dio en cxi tiu loko, kaj ke oni mortigos min pro mia edzino.
20:12 Kaj efektive sxi estas mia fratino, filino de mia patro, nur ne filino de mia patrino; kaj sxi farigxis mia edzino.
20:13 Kaj kiam Dio elmigrigis min el la domo de mia patro, mi diris al sxi:  Faru al mi cxi tiun komplezon, en kian ajn lokon ni venos, diru pri mi: Li estas mia frato.
20:14 Kaj Abimelehx prenis sxafojn kaj bovojn kaj sklavojn kaj sklavinojn kaj donis al Abraham, kaj li redonis al li lian edzinon Sara.
20:15 Kaj Abimelehx diris: Jen mia lando estas antaux vi; kie placxas al vi,  tie logxigxu.
20:16 Kaj al Sara li diris: Jen mi donis mil argxentajn monerojn al via frato; tio estu al vi kovro por la okuloj antaux cxiuj, kiuj estas kun vi,  kaj antaux cxiuj vi estas pravigita.
20:17 Kaj Abraham ekpregxis al Dio; kaj Dio sanigis Abimelehxon kaj lian edzinon kaj liajn sklavinojn, kaj ili komencis naski.
20:18 CXar la Eternulo estis sxlosinta cxiujn uterojn en la domo de Abimelehx pro Sara, la edzino de Abraham.
21:1 Kaj la Eternulo rememoris Saran, kiel Li diris, kaj la Eternulo faris al Sara, kiel Li parolis.
21:2 Kaj Sara gravedigxis kaj naskis al Abraham filon en lia maljuneco, en la difinita tempo, pri kiu Dio al li diris.
21:3 Kaj Abraham donis al sia filo, kiu naskigxis al li, kiun naskis al li Sara, la nomon Isaak.
21:4 Kaj Abraham cirkumcidis sian filon Isaak, kiam tiu havis la agxon de ok tagoj, kiel ordonis al li Dio.
21:5 Kaj Abraham havis la agxon de cent jaroj, kiam naskigxis al li lia filo Isaak.
21:6 Kaj Sara diris: Ridindajxon faris al mi Dio; cxiu, kiu auxdos, ridos pri mi.
21:7 Kaj sxi diris: Kiu dirus al Abraham, ke Sara mamnutros infanojn? cxar mi naskis filon en lia maljuneco.
21:8 Kaj la infano kreskis, kaj gxi estis demamigita, kaj Abraham faris grandan festenon en la tago, en kiu Isaak estis demamigita.
21:9 Kaj Sara vidis, ke la filo de Hagar la Egiptino, kiun cxi tiu naskis al Abraham, mokas.
21:10 Kaj sxi diris al Abraham: Forpelu cxi tiun sklavinon kaj sxian filon;  cxar la filo de cxi tiu sklavino ne heredos kun mia filo, kun Isaak.
21:11 Kaj la afero forte malplacxis al Abraham pro lia filo.
21:12 Kaj Dio diris al Abraham: GXi ne malplacxu al vi pro la knabo kaj pro via sklavino; pri cxio, kion diros al vi Sara, obeu sxian vocxon; cxar per Isaak oni nomos vian idaron.
21:13 Sed ankaux el la filo de la sklavino Mi kreskigos popolon, cxar li estas via semo.
21:14 Kaj Abraham levigxis frue matene, kaj prenis panon kaj felsakon kun akvo kaj donis al Hagar, metante gxin sur sxian sxultron, ankaux la infanon,  kaj foririgis sxin; kaj sxi iris, kaj sxi erarvagis en la dezerto Beer-SXeba.
21:15 Kaj konsumigxis la akvo de la felsako, kaj sxi jxetis la infanon sub unu el la arbetajxoj.
21:16 Kaj sxi iris kaj sidigxis kontrauxe, en la malproksimeco de pafo el pafarko; cxar sxi diris: Mi ne povas rigardi la morton de la infano. Kaj sxi sidigxis kontrauxe, kaj sxi komencis lauxte plori.
21:17 Kaj Dio auxdis la vocxon de la knabo; kaj angxelo de Dio vokis Hagaron el la cxielo, kaj diris al sxi: Kio estas al vi, Hagar? ne timu, cxar Dio auxdis la vocxon de la knabo el la loko, kie li estas.
21:18 Levigxu, prenu la knabon kaj tenu lin per via mano, cxar grandan popolon Mi faros el li.
21:19 Kaj Dio malfermis sxiajn okulojn, kaj sxi ekvidis puton kun akvo, kaj sxi iris kaj plenigis la felsakon per akvo kaj trinkigis la knabon.
21:20 Kaj Dio estis kun la knabo, kaj li grandigxis kaj logxis en la dezerto kaj farigxis arkpafisto.
21:21 Kaj li logxis en la dezerto Paran; kaj lia patrino prenis al li edzinon el la lando Egipta.
21:22 Kaj en tiu tempo Abimelehx kaj lia militestro Pihxol diris al Abraham jene: Dio estas kun vi en cxio, kion vi faras;
21:23 nun jxuru do al mi per Dio, ke vi ne agos malfidele kun mi, nek kun mia filo, nek kun mia nepo; ke tiel same favorkore, kiel mi agis kun vi, vi agos kun mi, kaj kun la lando, en kiu vi logxas kiel fremdulo.
21:24 Kaj Abraham diris: Mi jxuras.
21:25 Kaj Abraham riprocxis Abimelehxon pro la akva puto, kiun perforte forprenis la sklavoj de Abimelehx.
21:26 Kaj Abimelehx diris: Mi ne scias, kiu faris tion, kaj ankaux vi ne diris al mi; mi ecx ne auxdis pri tio gxis hodiaux.
21:27 Kaj Abraham prenis sxafojn kaj bovojn kaj donis al Abimelehx, kaj ili ambaux starigis inter si interligon.
21:28 Kaj Abraham starigis sep sxafidojn aparte.
21:29 Kaj Abimelehx diris al Abraham: Por kio estas tiuj sep sxafidoj, kiujn vi starigis aparte?
21:30 Kaj tiu diris: Sep sxafidojn prenu el mia mano, por ke ili estu por mi atesto, ke mi elfosis tiun puton.
21:31 Tial tiu loko havas la nomon Beer-SXeba, cxar tie ili ambaux jxuris.
21:32 Kaj ili starigis interligon en Beer-SXeba. Kaj Abimelehx kaj lia militestro Pihxol levigxis kaj reiris en la landon de la Filisxtoj.
21:33 Kaj Abraham plantis tamariskon en Beer-SXeba, kaj pregxis tie al la Eternulo, la Dio eterna.
21:34 Kaj Abraham logxis en la lando de la Filisxtoj longan tempon.
22:1 Post tiuj okazintajxoj Dio provis Abrahamon, kaj diris al li: Abraham!  Kaj tiu respondis: Jen mi estas.
22:2 Kaj Li diris: Prenu vian filon, vian solan, kiun vi amas, Isaakon, kaj iru en la landon Morija, kaj oferu lin tie kiel bruloferon sur unu el la montoj, kiun Mi montros al vi.
22:3 Kaj Abraham levigxis frue matene kaj selis sian azenon kaj prenis siajn du junulojn kun si kaj sian filon Isaak; kaj li fendis lignon por brulofero,  kaj levigxis kaj iris al tiu loko, pri kiu diris al li Dio.
22:4 En la tria tago Abraham levis siajn okulojn kaj ekvidis la lokon de malproksime.
22:5 Kaj Abraham diris al siaj junuloj: Restu cxi tie kun la azeno, kaj mi kun la knabo iros tien, kaj ni adorklinigxos kaj revenos al vi.
22:6 Kaj Abraham prenis la lignon por la brulofero kaj metis gxin sur sian filon Isaak, kaj li prenis en sian manon la fajron kaj la trancxilon; kaj ili iris ambaux kune.
22:7 Kaj Isaak diris al sia patro Abraham: Mia patro! Kaj tiu respondis: Jen mi estas, mia filo. Kaj li diris: Jen estas la fajro kaj la ligno, sed kie estas la sxafo por la brulofero?
22:8 Kaj Abraham diris: Dio antauxvidos al Si la sxafon por la brulofero, mia filo. Kaj ili iris ambaux kune.
22:9 Kaj ili venis al la loko, pri kiu diris al li Dio; kaj Abraham konstruis tie la altaron kaj surmetis la lignon, kaj ligis sian filon Isaak kaj metis lin sur la altaron super la ligno.
22:10 Kaj Abraham etendis sian manon kaj prenis la trancxilon, por bucxi sian filon.
22:11 Kaj ekvokis al li angxelo de la Eternulo el la cxielo, kaj diris:  Abraham, Abraham! Kaj li respondis: Jen mi estas.
22:12 Kaj Tiu diris: Ne etendu vian manon sur la knabon, kaj faru al li nenion; cxar nun Mi scias, ke vi timas Dion kaj vi ne indulgis pro Mi vian filon, la solan.
22:13 Kaj Abraham levis siajn okulojn, kaj vidis, ke jen virsxafo malantauxe implikigxis per la kornoj en la arbetajxoj. Kaj Abraham iris kaj prenis la virsxafon, kaj oferis gxin kiel bruloferon anstataux sia filo.
22:14 Kaj Abraham donis al tiu loko la nomon: La Eternulo Vidas; tial oni ankoraux nun diras: Sur la monto, kie la Eternulo aperas.
22:15 Kaj denove angxelo de la Eternulo vokis al Abraham el la cxielo,
22:16 kaj diris: Mi jxuras per Mi, diras la Eternulo, ke cxar vi faris tiun aferon kaj ne indulgis vian filon, la solan;
22:17 tial Mi benos vin kaj Mi multigos vian idaron simile al la steloj de la cxielo kaj al la sablo sur la bordo de la maro; kaj via idaro posedos la pordegojn de siaj malamikoj.
22:18 Kaj benigxos per via idaro cxiuj popoloj de la tero, pro tio, ke vi obeis Mian vocxon.
22:19 Kaj Abraham revenis al siaj junuloj, kaj ili levigxis kaj iris kune al Beer-SXeba; kaj Abraham logxis en Beer-SXeba.
22:20 Post tiuj okazintajxoj oni sciigis al Abraham, dirante: Jen ankaux Milka naskis infanojn al via frato Nahxor:
22:21 la unuenaskiton Uc, kaj lian fraton Buz, kaj Kemuelon, la patron de Aram;
22:22 kaj Kesedon kaj HXazon kaj Pildasxon kaj Jidlafon kaj Betuelon.
22:23 Kaj de Betuel naskigxis Rebeka. CXi tiujn ok naskis Milka al Nahxor, la frato de Abraham.
22:24 Kaj lia kromvirino, nome Reuma, ankaux naskis: Tebahxon kaj Gahxamon kaj Tahxasxon kaj Maahxan.
23:1 Kaj la vivo de Sara estis cent dudek sep jaroj; tiom estis la jaroj de la vivo de Sara.
23:2 Kaj Sara mortis en Kirjat-Arba, kiu estas HXebron, en la lando Kanaana.  Kaj Abraham venis, por funebri pri Sara kaj plori pri sxi.
23:3 Kaj Abraham levigxis for de sia mortintino, kaj diris al la filoj de HXet jene:
23:4 Fremdulo kaj paslogxanto mi estas cxe vi; donu al mi posedotan lokon por tombo inter vi, por ke mi enterigu mian mortintinon, kiu estas antaux mi.
23:5 Kaj la filoj de HXet respondis al Abraham, dirante al li:
23:6 Auxskultu nin, nia sinjoro! vi estas princo de Dio inter ni; en la plej elektitaj niaj tomboj enterigu vian mortintinon; neniu el ni rifuzos al vi sian tomblokon, por enterigi vian mortintinon.
23:7 Kaj Abraham levigxis, kaj profunde klinigxis antaux la popolo de la lando, antaux la filoj de HXet.
23:8 Kaj li diris al ili jene: Se placxas al vi, ke mi enterigu mian mortintinon, kiu estas antaux mi, tiam auxskultu min kaj petu por mi Efronon,  la filon de Cohxar,
23:9 ke li donu al mi la duoblan kavernon, kiun li havas en la fino de sia kampo; por plena sumo da mono li donu gxin al mi inter vi por tomba posedajxo.
23:10 Kaj Efron sidis inter la filoj de HXet, kaj respondis Efron la HXetido al Abraham auxdeble por la filoj de HXet, antaux cxiuj, kiuj venis en la pordegon de lia urbo, dirante:
23:11 Ne, mia sinjoro, auxskultu min! la kampon mi donas al vi, kaj la kavernon, kiu estas sur gxi, al vi mi donas, antaux la okuloj de la filoj de mia popolo mi donas gxin al vi; enterigu vian mortintinon.
23:12 Kaj Abraham profunde klinigxis antaux la popolo de la lando.
23:13 Kaj li diris al Efron auxdeble por la popolo de la lando jene: Mi petas, auxskultu min: mi donas monon por la kampo; prenu de mi, kaj mi enterigos tie mian mortintinon.
23:14 Kaj Efron respondis al Abraham, dirante al li:
23:15 Mia sinjoro, auxskultu min: la tero valoras kvarcent siklojn; sed kio gxi estas inter mi kaj vi? enterigu vian mortintinon.
23:16 Kaj Abraham auxskultis Efronon, kaj Abraham pesis al Efron la monon,  pri kiu li parolis auxdeble por la filoj de HXet, kvarcent siklojn da argxento, uzata en la komerco.
23:17 Kaj la kampo de Efron kun la duobla kaverno, kiu estis antaux Mamre, la kampo kaj la kaverno sur gxi kaj cxiuj arboj sur la kampo, inter cxiuj gxiaj limoj cxirkauxe, farigxis
23:18 posedajxo de Abraham antaux la okuloj de la filoj de HXet, de cxiuj,  kiuj venis en la pordegon de lia urbo.
23:19 Kaj post tio Abraham enterigis sian edzinon Sara en la duobla kaverno de la kampo, antaux Mamre, kiu estas HXebron, en la lando Kanaana.
23:20 Kaj la kampo kaj la kaverno sur gxi farigxis tomba posedajxo de Abraham, kiun li akiris de la filoj de HXet.
24:1 Kaj Abraham estis maljuna kaj en profunda agxo. Kaj la Eternulo benis Abrahamon en cxio.
24:2 Kaj Abraham diris al sia sklavo, la administranto de lia domo, kiu regis cxion, kio apartenis al li: Metu vian manon sub mian femuron;
24:3 kaj mi jxurigas vin per la Eternulo, la Dio de la cxielo kaj la Dio de la tero, ke vi ne prenos edzinon por mia filo el la filinoj de la Kanaanidoj,  inter kiuj mi logxas;
24:4 sed en mian landon kaj en mian patrujon vi iros kaj vi prenos edzinon por mia filo Isaak.
24:5 Kaj la sklavo diris al li: Eble la virino ne volos iri kun mi en cxi tiun landon; cxu mi tiam devas revenigi vian filon en la landon, el kiu vi eliris?
24:6 Kaj Abraham diris al li: Gardu vin, ne revenigu mian filon tien.
24:7 La Eternulo, la Dio de la cxielo, kiu prenis min el la domo de mia patro kaj el mia patrujo, kaj diris al mi kaj jxuris al mi, dirante: Al via idaro Mi donos cxi tiun landon-Li sendos Sian angxelon antaux vi, kaj vi prenos edzinon por mia filo el tie.
24:8 Kaj se la virino ne volos iri kun vi, tiam vi farigxos libera de cxi tiu mia jxuro; nur mian filon ne revenigu tien.
24:9 Kaj la sklavo metis sian manon sub la femuron de sia sinjoro Abraham kaj jxuris al li pri tiu afero.
24:10 Kaj la sklavo prenis dek kamelojn el la kameloj de sia sinjoro, kaj li iris; kaj cxiaj bonajxoj de lia sinjoro estis en liaj manoj. Kaj li levigxis kaj iris Mezopotamion, al la urbo Nahxor.
24:11 Kaj li genuigis la kamelojn ekstere de la urbo, cxe puto kun akvo, en vespera tempo, en la tempo, kiam eliras la virinoj, por cxerpi akvon.
24:12 Kaj li diris: Ho Eternulo, Dio de mia sinjoro Abraham, sukcesigu min hodiaux kaj faru favorkorajxon al mia sinjoro Abraham.
24:13 Jen mi staras apud la fonto da akvo, kaj la filinoj de la urbanoj eliras, por cxerpi akvon;
24:14 kaj la junulinon, al kiu mi diros: Volu klini vian krucxon, ke mi trinku, kaj sxi diros: Trinku, kaj mi trinkigos ankaux viajn kamelojn-sxin Vi destinis por Via sklavo Isaak; kaj per tio mi sciigxos, ke Vi faris favorkorajxon al mia sinjoro.
24:15 Kaj antaux ol li finis paroli, jen eliras Rebeka, kiu estis naskita al Betuel, la filo de Milka, edzino de Nahxor, frato de Abraham; kaj sxia krucxo estis sur sxia sxultro.
24:16 Kaj la junulino estis tre belaspekta, virgulino, kiun ankoraux ne ekkonis viro. Kaj sxi malsupreniris al la fonto kaj plenigis sian krucxon kaj iris supren.
24:17 Kaj la sklavo kuris al sxi renkonte, kaj diris: Volu lasi min trinki iom da akvo el via krucxo.
24:18 Kaj sxi diris: Trinku, mia sinjoro; kaj sxi rapide mallevis la krucxon sur sian manon, kaj sxi donis al li trinki.
24:19 Kaj kiam sxi suficxe lin trinkigis, sxi diris: Ankaux por viaj kameloj mi cxerpos, gxis ili finos trinki.
24:20 Kaj rapide sxi elversxis el sia krucxo en la trinkujon, kaj kuris denove al la puto, por cxerpi por cxiuj liaj kameloj.
24:21 Kaj la viro admiris sxin silente, por konvinkigxi, cxu la Eternulo prosperigis lian vojon aux ne.
24:22 Kaj kiam la kameloj cxesis trinki, tiam la viro prenis oran ringon,  havantan la pezon de duono de siklo, kaj du braceletojn por sxiaj manoj,  havantajn la pezon de dek sikloj da oro.
24:23 Kaj li diris: Kies filino vi estas? volu diri al mi; cxu en la domo de via patro estas loko por ni, por tradormi la nokton?
24:24 Kaj sxi diris al li: Mi estas filino de Betuel, filo de Milka, kiun sxi naskis al Nahxor.
24:25 Kaj sxi diris al li: Ankaux da pajlo kaj da furagxo ni havas multe, kaj ankaux lokon, por ke vi tradormu la nokton.
24:26 Kaj la viro klinigxis kaj faris adoron al la Eternulo.
24:27 Kaj li diris: Glorata estu la Eternulo, la Dio de mia sinjoro Abraham,  kiu ne lasis sen Sia favorkoreco kaj vereco mian sinjoron. Per la vojo, kiun mi iris, la Eternulo alkondukis min al la domo de la frato de mia sinjoro.
24:28 Kaj la junulino kuris, kaj rakontis tiujn aferojn en la domo de sia patrino.
24:29 Kaj Rebeka havis fraton, kiu estis nomata Laban. Kaj Laban kuris al la viro eksteren, al la fonto.
24:30 Kaj kiam li vidis la ringon kaj la braceletojn sur la manoj de sia fratino, kaj kiam li auxdis la vortojn de sia fratino Rebeka, kiu diris: Tiel parolis kun mi tiu viro-tiam li iris al la viro, kaj jen tiu staras cxe la kameloj apud la fonto.
24:31 Kaj li diris: Venu, benita de la Eternulo; kial vi staras ekstere? mi pretigis la domon kaj ankaux lokon por la kameloj.
24:32 Kaj li venigis la viron en la domon, kaj malligis la kamelojn, kaj donis pajlon kaj furagxon al la kameloj, kaj akvon por lavi liajn piedojn,  kaj la piedojn de la homoj, kiuj estis kun li.
24:33 Kaj estis metita antaux li mangxo; sed li diris: Mi ne mangxos, antaux ol mi diros mian aferon. Kaj tiu diris: Parolu.
24:34 Kaj li diris: Sklavo de Abraham mi estas.
24:35 Kaj la Eternulo forte benis mian sinjoron, kaj li farigxis granda; kaj Li donis al li sxafojn kaj bovojn kaj argxenton kaj oron kaj sklavojn kaj sklavinojn kaj kamelojn kaj azenojn.
24:36 Kaj Sara, la edzino de mia sinjoro, naskis filon al mia sinjoro, kiam sxi maljunigxis; kaj li donis al li cxion, kion li havis.
24:37 Kaj mia sinjoro jxurigis min, dirante: Ne prenu edzinon por mia filo el la filinoj de la Kanaanidoj, en kies lando mi logxas.
24:38 Nur al la domo de mia patro iru kaj al mia familio, kaj prenu edzinon por mia filo.
24:39 Kaj mi diris al mia sinjoro: Eble la virino ne volos iri kun mi?
24:40 Kaj li diris al mi: La Eternulo, antaux kiu mi iradis, sendos Sian angxelon kun vi kaj sukcesigos vian vojon; kaj vi prenos edzinon por mia filo el mia familio kaj el la domo de mia patro.
24:41 Tiam vi estos libera de mia jxuro, kiam vi venos al mia familio; kaj se ili ne donos al vi, vi estos libera de mia jxuro.
24:42 Kaj mi venis hodiaux al la fonto, kaj mi diris: Eternulo, Dio de mia sinjoro Abraham! ho, se Vi volus sukcesigi mian vojon, kiun mi nun iras!
24:43 Jen mi staras apud la fonto da akvo; la virgulino, kiu eliros, por cxerpi, kaj al kiu mi diros: Lasu min trinki iom da akvo el via krucxo,
24:44 kaj kiu diros al mi: Trinku vi, kaj ankaux por viaj kameloj mi cxerpos -tio estas la virino, kiun la Eternulo destinis por la filo de mia sinjoro.
24:45 Antaux ol mi finis paroli en mia koro, jen Rebeka eliras, kaj sxia krucxo estas sur sxia sxultro; kaj sxi malsupreniris al la fonto kaj cxerpis.  Kaj mi diris al sxi: Volu trinkigi min.
24:46 Kaj rapide sxi deprenis sian krucxon de la sxultro, kaj diris: Trinku,  kaj ankaux viajn kamelojn mi trinkigos. Kaj mi trinkis, kaj ankaux la kamelojn sxi trinkigis.
24:47 Kaj mi demandis sxin, kaj mi diris: Kies filino vi estas? Kaj sxi diris: Filino de Betuel, filo de Nahxor, kiun naskis al li Milka. Kaj mi metis la ringon sur sxian nazon kaj la braceletojn sur sxiajn manojn.
24:48 Kaj mi klinigxis kaj faris adoron al la Eternulo, kaj mi gloris la Eternulon, la Dion de mia sinjoro Abraham, kiu kondukis min per gxusta vojo,  por ke mi prenu la filinon de la frato de mia sinjoro por lia filo.
24:49 Kaj nun se vi volas fari favorkorajxon kaj gxustajxon al mia sinjoro,  diru al mi; kaj se ne, vi ankaux diru al mi, kaj mi turnos min dekstren aux maldekstren.
24:50 Tiam respondis Laban kaj Betuel, kaj diris: De la Eternulo venis cxi tiu afero; ni ne povas diri al vi ion malbonan aux bonan.
24:51 Jen Rebeka estas antaux vi; prenu sxin kaj iru, kaj sxi estu edzino al la filo de via sinjoro, kiel diris la Eternulo.
24:52 Kaj kiam la sklavo de Abraham auxdis iliajn vortojn, li klinigxis gxis la tero al la Eternulo.
24:53 Kaj la sklavo elprenis argxentajxojn kaj orajxojn kaj vestojn kaj donis al Rebeka; kaj donacojn li donis al sxia frato kaj al sxia patrino.
24:54 Kaj mangxis kaj trinkis li kaj la homoj, kiuj estis kun li, kaj ili tradormis tie la nokton. Kaj kiam ili levigxis matene, li diris: Lasu min for al mia sinjoro.
24:55 Tiam sxia frato kaj sxia patrino diris: La junulino restu kun ni almenaux dek tagojn, poste vi iros.
24:56 Kaj li diris al ili: Ne retenu min, cxar la Eternulo sukcesigis mian vojon. Lasu min for, kaj mi iros al mia sinjoro.
24:57 Kaj ili diris: Ni vokos la junulinon, kaj ni demandos, kion sxi diros.
24:58 Kaj ili alvokis Rebekan, kaj diris al sxi: CXu vi iros kun cxi tiu viro? Kaj sxi diris: Mi iros.
24:59 Kaj ili forsendis sian fratinon Rebeka kaj sxian nutrintinon kaj la sklavon de Abraham kaj liajn homojn.
24:60 Kaj ili benis Rebekan, kaj diris al sxi: Nia fratino! miloj da miloj elkresku el vi, kaj via idaro posedu la pordegojn de siaj malamikoj.
24:61 Kaj levigxis Rebeka kaj sxiaj servistinoj kaj sidigxis sur la kameloj,  kaj ili iris post tiu viro; kaj la sklavo prenis Rebekan kaj foriris.
24:62 Kaj Isaak venis de la vojo, kiu kondukas al la puto de la Vivanto-  Vidanto; li logxis en la suda lando.
24:63 Kaj Isaak eliris, por mediti sur la kampo, kiam komencigxis vespero;  kaj li levis siajn okulojn kaj vidis, ke jen venas kameloj.
24:64 Kaj Rebeka levis siajn okulojn, kaj sxi ekvidis Isaakon kaj desaltis de la kamelo.
24:65 Kaj sxi diris al la sklavo: Kiu estas tiu viro, kiu iras sur la kampo renkonte al ni? Kaj la sklavo diris: Tio estas mia sinjoro. Kaj sxi prenis la kovrotukon kaj kovris sin.
24:66 Kaj la sklavo rakontis al Isaak cxion, kion li faris.
24:67 Kaj Isaak enkondukis sxin en la tendon de sia patrino Sara; kaj li prenis Rebekan, kaj sxi farigxis lia edzino, kaj li ekamis sxin. Kaj Isaak konsoligxis pri sia patrino.
25:1 Kaj Abraham prenis alian edzinon, kiu estis nomata Ketura.
25:2 Kaj sxi naskis al li Zimranon kaj Joksxanon kaj Medanon kaj Midjanon kaj Jisxbakon kaj SXuahxon.
25:3 Kaj de Joksxan naskigxis SXeba kaj Dedan. Kaj la filoj de Dedan estis la Asxuridoj, Letusxidoj, kaj Leumidoj.
25:4 Kaj la filoj de Midjan estis Efa kaj Efer kaj HXanohx kaj Abida kaj Eldaa. CXiuj cxi tiuj estis la filoj de Ketura.
25:5 Kaj Abraham fordonis cxion, kion li havis, al Isaak.
25:6 Kaj al la filoj de siaj kromvirinoj Abraham donis donacojn, kaj foririgis ilin de sia filo Isaak, ankoraux dum sia vivo, orienten, en landon orientan.
25:7 Kaj la nombro de la jaroj de vivo de Abraham, kiujn li travivis, estis cent sepdek kvin jaroj.
25:8 Kaj Abraham konsumigxis kaj mortis en bona maljuneco, profundagxa kaj sata de vivo, kaj li alkolektigxis al sia popolo.
25:9 Kaj enterigis lin liaj filoj Isaak kaj Isxmael en la duobla kaverno, kiu trovigxas antaux Mamre, sur la kampo de Efron, filo de Cohxar, la HXetido.
25:10 Sur la kampo, kiun acxetis Abraham de la filoj de HXet, tie estas enterigitaj Abraham kaj lia edzino Sara.
25:11 Kaj post la morto de Abraham Dio benis lian filon Isaak. Kaj Isaak logxis cxe la puto de la Vivanto-Vidanto.
25:12 Kaj jen estas la generaciaro de Isxmael, filo de Abraham, kiun Hagar,  la Egiptino, sklavino de Sara, naskis al Abraham;
25:13 kaj jen estas la nomoj de la filoj de Isxmael, laux iliaj nomoj kaj generacioj: Nebajot, la unuenaskita de Isxmael, kaj Kedar kaj Adbeel kaj Mibsam
25:14 kaj Misxma kaj Duma kaj Masa,
25:15 HXadad kaj Tema, Jetur, Nafisx, kaj Kedma.
25:16 Tio estas la filoj de Isxmael, kaj tio estas iliaj nomoj en iliaj vilagxoj kaj tendaroj, dek du princoj super siaj gentoj.
25:17 Kaj la dauxro de la vivo de Isxmael estis cent tridek sep jaroj; kaj li konsumigxis kaj mortis kaj alkolektigxis al sia popolo.
25:18 Kaj ili logxis de HXavila gxis SXur, kiu estas antaux Egiptujo, sur la vojo al Asirio. Antaux cxiuj siaj fratoj li logxis.
25:19 Kaj jen estas la generaciaro de Isaak, filo de Abraham: de Abraham naskigxis Isaak.
25:20 Kaj Isaak havis la agxon de kvardek jaroj, kiam li prenis kiel edzinon Rebekan, filinon de Betuel la Siriano, el Mezopotamio, fratinon de Laban la Siriano.
25:21 Kaj Isaak pregxis al la Eternulo pri sia edzino, cxar sxi estis senfrukta; kaj la Eternulo cedis al lia pregxo, kaj lia edzino Rebeka gravedigxis.
25:22 Kaj la infanoj interpusxigxis en sxia interno, kaj sxi diris: Se estas tiel, por kio do mi gravedigxis? Kaj sxi iris, por demandi la Eternulon.
25:23 Kaj la Eternulo diris al sxi:  Du popoloj estas en via ventro,  Kaj du gentoj disapartigxos el via interno;  Kaj unu popolo estos pli forta ol la dua,  Kaj la pli granda servos la malpli grandan.
25:24 Kaj kiam venis la tempo, ke sxi nasku, tiam montrigxis, ke gxemeloj estas en sxia ventro.
25:25 Kaj la unua eliris rugxa, li estis tuta kiel harkovrita felo; kaj oni donis al li la nomon Esav.
25:26 Kaj poste eliris lia frato, tenante per la mano la kalkanon de Esav;  kaj oni donis al li la nomon Jakob. Kaj Isaak havis la agxon de sesdek jaroj,  kiam ili naskigxis.
25:27 Kaj la knaboj grandigxis; kaj Esav farigxis lerta cxasisto, kampisto,  kaj Jakob farigxis homo kvieta, sidanta en la tendo.
25:28 Kaj Isaak amis Esavon, cxar li mangxadis lian cxasajxon; sed Rebeka amis Jakobon.
25:29 Kaj Jakob kuiris kuirajxon; kaj Esav venis de la kampo kaj estis laca.
25:30 Kaj Esav diris al Jakob: Donu al mi mangxi de cxi tiu rugxa kuirajxo,  cxar mi estas laca. Tial oni donis al li la nomon Edom.
25:31 Kaj Jakob diris: Vendu al mi hodiaux vian unuenaskitecon.
25:32 Kaj Esav diris: Jen mi tuj mortos; por kio do mi bezonas la unuenaskitecon?
25:33 Kaj Jakob diris: JXuru al mi hodiaux; kaj tiu jxuris al li kaj vendis sian unuenaskitecon al Jakob.
25:34 Kaj Jakob donis al Esav panon kaj kuirajxon el lentoj, kaj li mangxis kaj trinkis, kaj levigxis kaj foriris. Kaj Esav malsxatis la unuenaskitecon.
26:1 Estis malsato en la lando, krom la antauxa malsato, kiu estis en la tempo de Abraham. Kaj Isaak iris al Abimelehx, la regxo de la Filisxtoj, en Gerar.
26:2 Kaj la Eternulo aperis al li, kaj diris: Ne iru Egiptujon, logxu en la lando, pri kiu Mi diros al vi.
26:3 Vivu kiel fremdulo en cxi tiu lando, kaj Mi estos kun vi, kaj Mi benos vin; cxar al vi kaj al via idaro Mi donos cxiujn cxi tiujn landojn, kaj Mi plenumos la jxuron, kiun Mi jxuris al via patro Abraham.
26:4 Kaj Mi multigos vian idaron simile al la steloj de la cxielo, kaj Mi donos al via idaro cxiujn cxi tiujn landojn, kaj benigxos per via idaro cxiuj popoloj de la tero;
26:5 pro tio, ke Abraham obeis Mian vocxon, kaj plenumadis Miajn arangxojn,  Miajn legxojn, kaj Miajn instruojn.
26:6 Kaj Isaak eklogxis en Gerar.
26:7 Kaj kiam la homoj de tiu loko demandis pri lia edzino, li diris: SXi estas mia fratino; cxar li timis diri: Mia edzino; por ke la homoj de la loko ne mortigu lin pro Rebeka, cxar sxi estis belaspekta.
26:8 Unu fojon, kiam li estis tie jam de longa tempo, Abimelehx, la regxo de la Filisxtoj, rigardis tra la fenestro, kaj vidis, ke Isaak amuzigxas kun sia edzino Rebeka.
26:9 Tiam Abimelehx vokis Isaakon, kaj diris: Jen, sxi estas ja via edzino;  kial do vi diris: SXi estas mia fratino? Kaj Isaak diris al li: CXar mi pensis, ke eble mi mortos pro sxi.
26:10 Kaj Abimelehx diris: Kion do vi faris al ni! preskaux jam kusxigxis unu el la popolo kun via edzino, kaj vi venigus sur nin krimon.
26:11 Kaj Abimelehx faris ordonon al la tuta popolo jene: Kiu tusxos cxi tiun viron aux lian edzinon, tiu mortos.
26:12 Kaj Isaak semis en tiu lando, kaj havis en tiu jaro centoble-mezuran rikolton; kaj la Eternulo lin benis.
26:13 Kaj tiu homo grandigxis kaj cxiam pli kaj pli grandigxadis, gxis li farigxis tre granda.
26:14 Kaj li havis tre multe da brutoj malgrandaj kaj brutoj grandaj kaj grandan servistaron; kaj la Filisxtoj enviis lin.
26:15 Kaj cxiujn putojn, kiujn elfosis la sklavoj de lia patro en la tempo de lia patro Abraham, la Filisxtoj sxtopis kaj plenigis ilin per tero.
26:16 Tiam Abimelehx diris al Isaak: Foriru de ni, cxar vi farigxis multe pli forta ol ni.
26:17 Kaj Isaak foriris de tie kaj arangxis siajn tendojn en la valo de Gerar, kaj tie li eklogxis.
26:18 Kaj Isaak denove elfosis la akvoputojn, kiujn oni elfosis en la tempo de lia patro Abraham kaj la Filisxtoj sxtopis post la morto de Abraham; kaj li donis al ili tiujn samajn nomojn, kiujn donis al ili lia patro.
26:19 Kaj la sklavoj de Isaak fosis en la valo kaj trovis tie puton kun fresxa akvo.
26:20 Kaj disputis la pasxtistoj de Gerar kun la pasxtistoj de Isaak,  dirante: Al ni apartenas la akvo. Kaj oni donis al la puto la nomon Esek,  cxar oni disputis pri gxi.
26:21 Kaj ili elfosis alian puton, kaj ankaux pri gxi ili disputis; kaj oni donis al gxi la nomon Sitna.
26:22 Kaj ili forigxis de tie kaj elfosis alian puton, kaj pri gxi oni ne disputis. Kaj li donis al gxi la nomon Rehxobot, dirante: Nun la Eternulo donis al ni vastan lokon, kaj ni multigxos sur la tero.
26:23 Kaj de tie li formigris al Beer-SXeba.
26:24 Kaj aperis al li la Eternulo en tiu nokto, kaj diris: Mi estas la Dio de via patro Abraham; ne timu, cxar Mi estas kun vi, kaj Mi benos vin kaj Mi multigos vian idaron pro Abraham, Mia servanto.
26:25 Kaj li konstruis tie altaron kaj pregxis al la Eternulo. Kaj li arangxis tie sian tendon, kaj la sklavoj de Isaak elfosis tie puton.
26:26 Kaj Abimelehx iris al li el Gerar, kaj ankaux lia amiko Ahxuzat kaj lia militestro Pihxol.
26:27 Kaj Isaak diris al ili: Por kio vi venis al mi? vi min ja malamas kaj forpelis min de vi.
26:28 Kaj ili diris: Ni vidis, ke la Eternulo estas kun vi; tial ni diris:  Estu jxuro inter ni, inter ni kaj vi, kaj ni faru interligon kun vi,
26:29 ke vi ne faru al ni malbonon, kiel ni vin ne tusxis kaj kiel ni faris al vi nur bonon kaj lasis vin foriri en paco; vi estas nun benito de la Eternulo.
26:30 Kaj li faris por ili festenon, kaj ili mangxis kaj trinkis.
26:31 Kaj ili levigxis frue matene kaj jxuris al si reciproke. Kaj Isaak lasis ilin foriri, kaj ili foriris de li en paco.
26:32 Kaj en tiu tago venis la sklavoj de Isaak, kaj raportis al li pri la puto, kiun ili elfosis, kaj diris al li: Ni trovis akvon.
26:33 Kaj li donis al gxi la nomon SXiba; pro tio la nomo de la urbo estas Beer-SXeba gxis hodiaux.
26:34 Kiam Esav havis la agxon de kvardek jaroj, li prenis kiel edzinojn Jehuditon, filinon de Beeri la HXetido, kaj Basmaton, filinon de Elon la HXetido.
26:35 Kaj ili multe cxagrenis Isaakon kaj Rebekan.
27:1 Kiam Isaak maljunigxis kaj la vidado de liaj okuloj malakrigxis, li vokis Esavon, sian pli maljunan filon, kaj diris al li: Mia filo! Kaj tiu diris al li: Jen mi estas.
27:2 Kaj li diris: Jen mi maljunigxis; mi ne scias, kiam mi mortos;
27:3 prenu do nun viajn armilojn, vian sagujon kaj vian pafarkon, kaj iru sur la kampon kaj cxasu por mi cxasajxon;
27:4 kaj faru por mi bongustan mangxajxon, kian mi amas, kaj alportu al mi,  kaj mi gxin mangxos, por ke mia animo vin benu, antaux ol mi mortos.
27:5 Sed Rebeka auxdis, kiam Isaak parolis al sia filo Esav. Kaj Esav iris sur la kampon, por cxasi cxasajxon kaj alporti.
27:6 Kaj Rebeka diris al sia filo Jakob jene: Mi auxdis, ke via patro diris al via frato Esav jene:
27:7 Alportu al mi cxasajxon kaj faru por mi bongustan mangxajxon, kaj mi mangxos, kaj mi benos vin antaux la Eternulo antaux mia morto.
27:8 Kaj nun, mia filo, auxskultu mian vocxon, kion mi ordonas al vi:
27:9 iru al la brutaro kaj alportu al mi de tie du bonajn kapridojn, kaj mi faros el ili bongustan mangxajxon por via patro, kian li amas;
27:10 kaj vi alportos al via patro, kaj li mangxos, por ke li benu vin antaux sia morto.
27:11 Kaj Jakob diris al sia patrino Rebeka: Mia frato Esav estas ja homo harkovrita, kaj mi estas homo glata;
27:12 eble mia patro min palpos, tiam mi estos en liaj okuloj kiel trompanto,  kaj mi venigos sur min malbenon, sed ne benon.
27:13 Kaj lia patrino diris al li: Sur mi estu tiu malbeno, mia filo; nur auxskultu mian vocxon kaj iru, alportu al mi.
27:14 Kaj li iris kaj prenis kaj alportis al sia patrino, kaj lia patrino faris bongustan mangxajxon, kian amis lia patro.
27:15 Kaj Rebeka prenis la luksajn vestojn de sia pli maljuna filo Esav,  kiujn sxi havis cxe si en la domo, kaj sxi vestis sian pli junan filon Jakob;
27:16 kaj per la feloj de la kapridoj sxi vestis liajn manojn kaj la glatajxon de lia kolo.
27:17 Kaj sxi donis la bongustan mangxajxon kaj la panon, kiujn sxi pretigis,  en la manon de sia filo Jakob.
27:18 Kaj li venis al sia patro, kaj diris: Mia patro! Kaj tiu diris: Jen mi estas; kiu vi estas, mia filo?
27:19 Kaj Jakob diris al sia patro: Mi estas Esav, via unuenaskito; mi faris,  kiel vi diris al mi; volu levigxi, sidigxu, kaj mangxu mian cxasajxon, por ke via animo min benu.
27:20 Kaj Isaak diris al sia filo: Kiamaniere vi tiel rapide trovis, mia filo? Kaj tiu diris: CXar la Eternulo, via Dio, sendis al mi renkonte.
27:21 Kaj Isaak diris al Jakob: Alproksimigxu, kaj mi vin palpos, mia filo,  cxu tio estas vi, mia filo Esav, aux ne.
27:22 Kaj Jakob alproksimigxis al sia patro Isaak, kaj tiu lin palpis, kaj diris: La vocxo estas vocxo de Jakob, sed la manoj estas manoj de Esav.
27:23 Kaj li ne rekonis lin, cxar liaj manoj estis kiel la manoj de lia frato Esav, harkovritaj; kaj li benis lin.
27:24 Kaj li diris: CXu tio estas vi, mia filo Esav? Kaj tiu diris: Mi.
27:25 Kaj li diris: Alsxovu al mi, kaj mi mangxos la cxasajxon de mia filo,  por ke mia animo vin benu. Kaj li alsxovis al li, kaj tiu mangxis; kaj li alportis al li vinon, kaj tiu trinkis.
27:26 Kaj lia patro Isaak diris al li: Alproksimigxu kaj kisu min, mia filo.
27:27 Kaj li alproksimigxis kaj kisis lin, kaj tiu flaris la odoron de liaj vestoj, kaj li benis lin, kaj diris:  Vidu, la odoro de mia filo Estas kiel la odoro de kampo, kiun la Eternulo benis;
27:28 Dio donu al vi roson cxielan Kaj grason de la tero Kaj multe da greno kaj mosto.
27:29 Popoloj vin servu,  Kaj gentoj klinigxu antaux vi;  Estu sinjoro super viaj fratoj,  Kaj klinigxu antaux vi la filoj de via patrino;  Viaj malbenantoj estu malbenataj,  Kaj viaj benantoj estu benataj.
27:30 Kaj kiam Isaak finis beni Jakobon kaj apenaux Jakob eliris de antaux sia patro Isaak, lia frato Esav venis de sia cxasado.
27:31 Kaj ankaux li faris bongustan mangxajxon kaj alportis al sia patro, kaj diris al sia patro: Levigxu, mia patro, kaj mangxu la cxasajxon de via filo,  por ke via animo min benu.
27:32 Kaj lia patro Isaak diris al li: Kiu vi estas? Kaj li diris: Mi estas via unuenaskita filo Esav.
27:33 Tiam Isaak ektremis per tre granda tremo, kaj diris: Kiu do estas tiu,  kiu cxasis cxasajxon kaj alportis al mi, kaj mi mangxis de cxio, antaux ol vi venis, kaj mi benis lin? kaj li restos ja benita!
27:34 Kiam Esav auxdis la vortojn de sia patro, li ekkriis per tre granda kaj maldolcxa krio, kaj diris al sia patro: Benu ankaux min, ho mia patro!
27:35 Kaj tiu diris: Via frato venis kun ruzo kaj prenis vian benon.
27:36 Kaj li diris: GXuste do lia nomo estas Jakob, cxar li submetis al mi la piedon jam du fojojn; mian unuenaskitecon li prenis, kaj jen li nun prenis mian benon! Kaj li diris: CXu vi ne rezervis por mi benon?
27:37 Kaj Isaak respondis kaj diris al Esav: Jen mi faris lin sinjoro super vi, kaj cxiujn liajn fratojn mi donis al li kiel servantojn, kaj grenon kaj moston mi havigis al li; kion do mi faros por vi, mia filo?
27:38 Kaj Esav diris al sia patro: CXu gxi estas la sola beno, kiun vi havas?  benu ankaux min, ho mia patro! Kaj Esav ekploris per lauxta vocxo.
27:39 Kaj lia patro Isaak respondis kaj diris al li:  Jen la graso de la tero estu en via loko de logxado Kaj la cxiela roso de supre;
27:40 Kaj per via glavo vi vivos, kaj vian fraton vi servos;  Sed kiam vi kontrauxbatalos,  Vi dejxetos lian jugon de via kolo.
27:41 Kaj Esav ekmalamis Jakobon pro la beno, per kiu benis lin lia patro;  kaj Esav diris en sia koro: Baldaux venos la tagoj de funebro pro mia patro,  tiam mi mortigos mian fraton Jakob.
27:42 Kaj oni raportis al Rebeka la vortojn de sxia pli maljuna filo Esav;  tiam sxi sendis kaj vokis sian pli junan filon Jakob, kaj diris al li: Jen via frato Esav minacas mortigi vin;
27:43 tial nun, mia filo, auxskultu mian vocxon; kaj levigxu, forkuru al mia frato Laban en HXaran;
27:44 kaj logxu cxe li kelkan tempon, gxis kvietigxos la furiozo de via frato;
27:45 gxis la kolero de via frato deturnigxos de vi, kaj li forgesos, kion vi faris al li. Tiam mi sendos kaj prenos vin de tie. Kial mi perdu vin ambaux en unu tago?
27:46 Kaj Rebeka diris al Isaak: Tedis al mi la vivo pro la HXetidinoj; se Jakob prenos edzinon el cxi tiuj HXetidinoj, el la filinoj de la lando, tiam por kio mi vivu?
28:1 Tiam Isaak alvokis Jakobon kaj benis lin, kaj ordonis al li, dirante: Ne prenu edzinon el la filinoj Kanaanaj.
28:2 Levigxu, iru Mezopotamion, al la domo de Betuel, la patro de via patrino, kaj prenu al vi el tie edzinon el la filinoj de Laban, la frato de via patrino.
28:3 Kaj Dio la Plejpotenca benu vin kaj fruktigu vin kaj multigu vin, kaj kreskigu el vi amason da popoloj.
28:4 Kaj Li donu al vi la benon de Abraham, al vi kaj al via idaro kune kun vi, por ke vi heredu la landon de via fremdelogxado, kiun Dio donis al Abraham.
28:5 Kaj Isaak forsendis Jakobon, kaj tiu iris Mezopotamion, al Laban, la filo de Betuel la Siriano, frato de Rebeka, patrino de Jakob kaj Esav.
28:6 Kiam Esav vidis, ke Isaak benis Jakobon kaj sendis lin en Mezopotamion,  por ke li prenu al si el tie edzinon, kaj ke, benante lin, li ordonis al li,  dirante: Ne prenu edzinon el la filinoj Kanaanaj;
28:7 kaj ke Jakob obeis sian patron kaj sian patrinon kaj iris Mezopotamion:
28:8 tiam Esav vidis, ke ne placxas la filinoj Kanaanaj al lia patro Isaak.
28:9 Kaj Esav iris al Isxmael kaj prenis al si Mahxalaton, filinon de Isxmael, filo de Abraham, fratinon de Nebajot, kiel edzinon krom siaj aliaj edzinoj.
28:10 Kaj Jakob eliris el Beer-SXeba kaj iris en la direkto al HXaran.
28:11 Li venis al iu loko kaj restis tie, por pasigi la nokton, cxar la suno subiris. Kaj li prenis unu el la sxtonoj de tiu loko kaj metis gxin sub sian kapon kaj kusxigxis en tiu loko.
28:12 Kaj li songxis: jen sxtuparo staras sur la tero, kaj gxia supro atingas la cxielon, kaj jen angxeloj de Dio iras sur gxi supren kaj malsupren.
28:13 Kaj jen la Eternulo staras sur gxi, kaj diras: Mi estas la Eternulo, la Dio de via patro Abraham kaj la Dio de Isaak; la teron, sur kiu vi kusxas, Mi donos al vi kaj al via idaro.
28:14 Kaj via idaro estos kiel la polvo de la tero, kaj vi disvastigxos okcidenten kaj orienten kaj norden kaj suden, kaj benigxos per vi kaj per via idaro cxiuj gentoj de la tero.
28:15 Kaj Mi estas kun vi, kaj Mi gardos vin cxie, kien vi iros, kaj Mi revenigos vin sur cxi tiun teron; cxar Mi ne forlasos vin, gxis Mi estos farinta tion, kion Mi diris al vi.
28:16 Kaj Jakob vekigxis el sia dormo, kaj li diris: Vere, la Eternulo estas en cxi tiu loko, kaj mi ne sciis.
28:17 Kaj li ektimis, kaj diris: Kiel timinda estas cxi tiu loko! gxi estas nenio alia ol domo de Dio, kaj cxi tie estas la pordego de la cxielo.
28:18 Kaj Jakob levigxis frue matene, kaj prenis la sxtonon, kiun li estis metinta sub sian kapon, kaj starigis gxin kiel monumenton, kaj versxis oleon sur gxian supron.
28:19 Kaj li donis al tiu loko la nomon Bet-El; sed antauxe la nomo de la urbo estis Luz.
28:20 Kaj Jakob faris sanktan promeson, dirante: Se Dio estos kun mi, kaj gardos min sur cxi tiu vojo, kiun mi iras, kaj donos al mi panon por mangxi kaj veston por porti sur mi,
28:21 kaj mi revenos en paco al la domo de mia patro, kaj la Eternulo estos por mi Dio:
28:22 tiam cxi tiu sxtono, kiun mi starigis kiel monumenton, estos domo de Dio, kaj de cxio, kion Vi donos al mi, mi oferos al Vi dekonon.
29:1 Kaj Jakob levis siajn piedojn kaj iris al la lando de la orientanoj.
29:2 Kaj li vidis: jen estas puto sur la kampo, kaj tri gregoj da sxafoj kusxas apud gxi; cxar el tiu puto oni trinkigadis la gregojn; kaj granda sxtono estis sur la aperturo de la puto.
29:3 Kaj kiam tie kunvenis cxiuj gregoj, tiam oni deruladis la sxtonon de sur la aperturo kaj trinkigadis la sxafojn kaj denove remetadis la sxtonon sur gxian lokon, sur la aperturon de la puto.
29:4 Kaj Jakob diris al ili: Fratoj miaj, ke kie vi estas? Kaj ili diris: Ni estas el HXaran.
29:5 Kaj li diris al ili: CXu vi konas Labanon, filon de Nahxor? Kaj ili diris: Ni konas.
29:6 Kaj li diris al ili: CXu li bone fartas? Kaj ili diris: Li fartas bone,  kaj jen lia filino Rahxel venas kun la sxafoj.
29:7 Kaj li diris: De la tago restas ja ankoraux multe, ankoraux ne estas la tempo, por kolekti la gregojn; trinkigu la sxafojn kaj iru, pasxtu.
29:8 Kaj ili diris: Ni ne povas, gxis kolektigxos cxiuj gregoj kaj oni derulos la sxtonon de sur la aperturo de la puto kaj ni trinkigos la sxafojn.
29:9 Dum li ankoraux parolis kun ili, venis Rahxel kun la sxafoj de sia patro, cxar sxi pasxtis ilin.
29:10 Kaj kiam Jakob ekvidis Rahxelon, la filinon de Laban, frato de lia patrino, kaj la sxafojn de Laban, frato de lia patrino, tiam Jakob alproksimigxis, derulis la sxtonon de sur la aperturo de la puto, kaj trinkigis la sxafojn de Laban, la frato de lia patrino.
29:11 Kaj Jakob kisis Rahxelon kaj lauxte ekploris.
29:12 Kaj Jakob diris al Rahxel, ke li estas parenco de sxia patro kaj filo de Rebeka. Kaj sxi kuris kaj diris al sia patro.
29:13 Kaj kiam Laban auxdis la sciigon pri Jakob, filo de lia fratino, li kuris al li renkonte kaj cxirkauxprenis lin kaj kisis lin kaj venigis lin en sian domon. Kaj tiu rakontis al Laban cxion.
29:14 Kaj Laban diris al li: Vi estas ja mia osto kaj mia karno! Kaj li logxis cxe li tutan monaton.
29:15 Kaj Laban diris al Jakob: CXu pro tio, ke vi estas mia parenco, vi devas servi min senpage? diru al mi, kion mi devas pagi al vi?
29:16 Sed Laban havis du filinojn; la nomo de la pli maljuna estis Lea, kaj la nomo de la pli juna estis Rahxel.
29:17 La okuloj de Lea estis malsanaj, sed Rahxel estis belforma kaj belvizagxa.
29:18 Kaj Jakob ekamis Rahxelon, kaj diris: Mi servos vin sep jarojn pro Rahxel, via pli juna filino.
29:19 Tiam Laban diris: Pli bone estas, ke mi donu sxin al vi, ol ke mi donu sxin al alia viro; logxu cxe mi.
29:20 Kaj Jakob servis pro Rahxel sep jarojn, kaj ili estis en liaj okuloj kiel kelke da tagoj, cxar li amis sxin.
29:21 Kaj Jakob diris al Laban: Donu mian edzinon, cxar finigxis mia tempo,  kaj mi envenos al sxi.
29:22 Kaj Laban kunvenigis cxiujn homojn de tiu loko kaj faris festenon.
29:23 Sed vespere li prenis sian filinon Lea kaj enirigis sxin al li; kaj tiu envenis al sxi.
29:24 Kaj Laban donis sian sklavinon Zilpa al Lea kiel sklavinon.
29:25 Sed matene montrigxis, ke tio estas Lea. Tiam li diris al Laban: Kion do vi faris al mi! cxu ne pro Rahxel mi servis vin? kial do vi min trompis?
29:26 Tiam Laban diris: En nia loko ne estas moro, ke oni donu la pli junan antaux ol la pli maljunan.
29:27 Pasigu semajnon kun cxi tiu, tiam mi donos al vi ankaux tiun, pro servo, kiun vi servos cxe mi ankoraux aliajn sep jarojn.
29:28 Kaj Jakob faris tiel kaj pasigis semajnon kun cxi tiu. Kaj Laban donis al li sian filinon Rahxel kiel edzinon.
29:29 Kaj Laban donis al sia filino Rahxel sian sklavinon Bilha kiel sklavinon.
29:30 Kaj Jakob envenis ankaux al Rahxel, kaj li amis Rahxelon pli ol Lean,  kaj li servis cxe li ankoraux aliajn sep jarojn.
29:31 Kiam la Eternulo vidis, ke Lea estas malamata, Li malsxlosis sxian uteron; sed Rahxel estis senfrukta.
29:32 Kaj Lea gravedigxis kaj naskis filon, kaj sxi donis al li la nomon Ruben, cxar sxi diris: La Eternulo vidis mian mizeron, kaj nun mia edzo min amos.
29:33 Kaj sxi denove gravedigxis kaj naskis filon. Kaj sxi diris: La Eternulo auxdis, ke mi estas malamata, tial Li donis al mi ankaux cxi tiun; kaj sxi donis al li la nomon Simeon.
29:34 Kaj sxi denove gravedigxis kaj naskis filon. Kaj sxi diris: La nunan fojon mia edzo aligxos al mi, cxar mi naskis al li tri filojn; tial al li estis donita la nomo Levi.
29:35 Kaj sxi denove gravedigxis kaj naskis filon. Kaj sxi diris: Nun mi dankos la Eternulon; tial sxi donis al li la nomon Jehuda. Kaj sxi cxesis naski.
30:1 Kiam Rahxel vidis, ke sxi ne naskas al Jakob, sxi enviis sian fratinon,  kaj sxi diris al Jakob: Donu al mi infanojn, cxar alie mi mortos.
30:2 Kaj Jakob forte ekkoleris Rahxelon, kaj li diris: CXu mi anstatauxas Dion, kiu rifuzis al vi frukton de ventro?
30:3 Kaj sxi diris: Jen estas mia sklavino Bilha; envenu al sxi, ke sxi nasku sur miaj genuoj kaj ke mi ankaux ricevu filojn per sxi.
30:4 Kaj sxi donis al li sian sklavinon Bilha kiel edzinon, kaj Jakob envenis al sxi.
30:5 Kaj Bilha gravedigxis kaj naskis al Jakob filon.
30:6 Kaj Rahxel diris: Dio min jugxis kaj auxdis mian vocxon kaj donis al mi filon; tial sxi donis al li la nomon Dan.
30:7 Kaj Bilha, la sklavino de Rahxel, denove gravedigxis kaj naskis duan filon al Jakob.
30:8 Tiam Rahxel diris: Per Dia lukto mi luktis kun mia fratino, kaj mi venkis; kaj sxi donis al li la nomon Naftali.
30:9 Kiam Lea vidis, ke sxi cxesis naski, sxi prenis sian sklavinon Zilpa kaj donis sxin al Jakob kiel edzinon.
30:10 Kaj Zilpa, la sklavino de Lea, naskis al Jakob filon.
30:11 Kaj Lea diris: Venis felicxo! kaj sxi donis al li la nomon Gad.
30:12 Kaj Zilpa, la sklavino de Lea, naskis duan filon al Jakob.
30:13 Kaj Lea diris: Por mia bono; cxar la virinoj diros, ke estas al mi bone. Kaj sxi donis al li la nomon Asxer.
30:14 Ruben iris en la tempo de rikoltado de tritiko kaj trovis mandragorojn sur la kampo, kaj li alportis ilin al sia patrino Lea. Kaj Rahxel diris al Lea: Donu al mi el la mandragoroj de via filo.
30:15 Sed tiu diris al sxi: CXu ne suficxas al vi, ke vi prenis mian edzon,  kaj vi volas preni ankaux la mandragorojn de mia filo? Tiam Rahxel diris: Nu,  li kusxu kun vi cxi tiun nokton por la mandragoroj de via filo.
30:16 Kiam Jakob venis de la kampo vespere, Lea eliris al li renkonte, kaj diris: Al mi venu, cxar mi acxetis vin per la mandragoroj de mia filo. Kaj li kusxis kun sxi en tiu nokto.
30:17 Kaj Dio auxdis Lean, kaj sxi gravedigxis kaj naskis al Jakob kvinan filon.
30:18 Kaj Lea diris: Dio donis al mi rekompencon por tio, ke mi donis mian sklavinon al mia edzo; kaj sxi donis al li la nomon Isahxar.
30:19 Kaj Lea denove gravedigxis kaj naskis sesan filon al Jakob.
30:20 Kaj Lea diris: Havigis al mi Dio bonan havon; nun mia edzo logxos cxe mi, cxar mi naskis al li ses filojn. Kaj sxi donis al li la nomon Zebulun.
30:21 Kaj poste sxi naskis filinon, kaj sxi donis al sxi la nomon Dina.
30:22 Kaj Dio rememoris Rahxelon, kaj Dio elauxdis sxin kaj malsxlosis sxian uteron.
30:23 Kaj sxi gravedigxis kaj naskis filon. Kaj sxi diris: Dio forprenis mian malhonoron.
30:24 Kaj sxi donis al li la nomon Jozef, dirante: La Eternulo aldonos al mi alian filon.
30:25 Kiam Rahxel naskis Jozefon, Jakob diris al Laban: Forliberigu min, kaj mi iros al mia loko kaj al mia lando.
30:26 Donu miajn edzinojn kaj miajn infanojn, pro kiuj mi servis vin, kaj mi iros; cxar vi konas la servon, per kiu mi vin servis.
30:27 Kaj Laban diris al li: Ho, se mi povus akiri vian favoron! mi spertis,  ke la Eternulo benis min pro vi.
30:28 Kaj li diris: Difinu, kian rekompencon mi sxuldas al vi, kaj mi donos.
30:29 Kaj tiu diris al li: Vi scias, kiel mi servis vin kaj kia farigxis via brutaro cxe mi;
30:30 cxar malmulte vi havis antaux mi, sed nun gxi multe vastigxis; kaj la Eternulo benis vin post mia veno; kaj nun kiam mi laboros ankaux por mia domo?
30:31 Kaj Laban diris: Kion mi donu al vi? Kaj Jakob diris: Donu al mi nenion; sed se vi faros al mi jenon, tiam mi denove pasxtos kaj gardos viajn sxafojn:
30:32 mi pasos hodiaux tra via tuta sxafaro; apartigu el gxi cxiun sxafon mikskoloran kaj makulitan kaj cxiun bruton nigran inter la sxafoj, kaj makulitan kaj mikskoloran inter la kaproj; kaj ili estu mia rekompenco.
30:33 Kaj respondos por mi mia justeco en la morgauxa tago, kiam vi venos vidi mian rekompencon; cxiu el la kaproj, kiu ne estos mikskolora aux makulita, kaj cxiu el la sxafoj, kiu ne estos nigra, estu rigardata kiel sxtelita de mi.
30:34 Kaj Laban diris: GXi estu, kiel vi diris.
30:35 Kaj li apartigis en tiu tago la virkaprojn striitajn kaj makulitajn kaj cxiujn kaprinojn mikskolorajn kaj makulitajn, cxiujn, kiuj havis sur si iom da blankajxo, kaj cxiujn nigrajn sxafojn; kaj li transdonis ilin en la manojn de siaj filoj.
30:36 Kaj li faris interspacon de tritaga irado inter si kaj Jakob. Kaj Jakob pasxtis la restintajn sxafojn de Laban.
30:37 Kaj Jakob prenis al si bastonojn el verdaj poploj, migdalarboj, kaj platanarboj, kaj sensxeligis sur ili blankajn striojn tiamaniere, ke la blankajxo sur la bastonoj elmontrigxis.
30:38 Kaj li metis la skrapitajn bastonojn antaux la sxafoj en la akvotrinkigajn kanalojn, al kiuj la sxafoj venadis por trinki, kaj ili gravedigxadis, kiam ili venadis trinki.
30:39 Kaj la sxafoj gravedigxis super la bastonoj, kaj ili naskis sxafidojn striitajn, mikskolorajn, kaj makulitajn.
30:40 Kaj la sxafidojn Jakob apartigis, kaj li turnis la vizagxojn de la brutoj kontraux la striitajn kaj kontraux la nigrajn brutojn de Laban; sed siajn brutarojn li apartigis kaj ne almiksis ilin al la brutoj de Laban.
30:41 CXiufoje, kiam pasiigxis brutoj fortaj, Jakob metis la bastonojn en la kanalojn antaux la okuloj de la brutoj, por ke ili pasiigxu antaux la bastonoj;
30:42 sed kiam la brutoj estis malfortaj, li ne metis. Tiamaniere la malfortaj farigxis apartenajxo de Laban, kaj la fortaj farigxis apartenajxo de Jakob.
30:43 Kaj tiu homo farigxis eksterordinare ricxa, kaj li havis multe da brutoj kaj sklavinojn kaj sklavojn kaj kamelojn kaj azenojn.
31:1 Li auxdis, ke la filoj de Laban parolis jene: Jakob forprenis la tutan havon de nia patro, kaj el la havo de nia patro li akiris la tutan ricxecon.
31:2 Kaj Jakob vidis laux la vizagxo de Laban, ke li ne estas rilate al li tia, kia li estis hieraux kaj antauxhieraux.
31:3 Kaj la Eternulo diris al Jakob: Reiru en la landon de viaj patroj kaj en vian naskigxlandon, kaj Mi estos kun vi.
31:4 Tiam Jakob sendis kaj vokis Rahxelon kaj Lean sur la kampon al sia brutaro;
31:5 kaj li diris al ili: Mi vidas laux la vizagxo de via patro, ke li ne estas rilate al mi tia, kia li estis hieraux kaj antauxhieraux; sed la Dio de mia patro estis kun mi.
31:6 Vi scias, ke per cxiuj miaj fortoj mi servis vian patron.
31:7 Sed via patro trompis min kaj dekfoje sxangxis mian laborpagon; tamen Dio ne lasis lin fari al mi malbonon.
31:8 Kiam li diris: Mikskoloraj estu via rekompenco-cxiuj brutoj naskis idojn mikskolorajn; kaj kiam li diris: Striitaj estu via rekompenco-cxiuj brutoj naskis striitajn.
31:9 Tiamaniere Dio forprenis la brutojn de via patro kaj donis al mi.
31:10 En la tempo, kiam la brutoj pasiigxis, mi levis miajn okulojn kaj vidis en songxo, ke la virbestoj, kiuj levigxis sur la brutojn, estas striitaj,  mikskoloraj, kaj makulitaj.
31:11 Kaj angxelo de Dio diris al mi en la songxo: Jakob! kaj mi diris: Jen mi estas.
31:12 Kaj li diris: Levu viajn okulojn kaj vidu: cxiuj virbestoj, kiuj levigxis sur la brutojn, estas striitaj, mikskoloraj, kaj makulitaj, cxar Mi vidis cxion, kion Laban faras al vi.
31:13 Mi estas la Dio el Bet-El, kie vi versxis oleon sur la monumenton kaj kie vi faris sanktan promeson al Mi. Nun levigxu, eliru el cxi tiu lando kaj reiru en la landon de via naskigxo.
31:14 Kaj Rahxel kaj Lea respondis kaj diris al li: CXu ni havas ankoraux parton kaj heredon en la domo de nia patro?
31:15 Li rigardas ja nin kiel fremdulinojn; cxar li vendis nin kaj ecx formangxis nian monon.
31:16 CXar la tuta ricxo, kiun Dio forprenis de nia patro, apartenas al ni kaj al niaj infanoj. Kaj nun cxion, kion Dio al vi diris, faru.
31:17 Jakob levigxis, kaj metis siajn infanojn kaj siajn edzinojn sur la kamelojn.
31:18 Kaj li forkondukis sian tutan brutaron kaj sian tutan havon, kiun li akiris, sian proprajxon, kiun li akiris en Mezopotamio, por iri al sia patro Isaak en la landon Kanaanan.
31:19 Laban estis foririnta, por tondi siajn sxafojn; tiam Rahxel sxtelis la domajn diojn de sia patro.
31:20 Jakob trompis la atenton de Laban la Siriano, ne dirante al li, ke li forkuras.
31:21 Kaj li rapide foriris kune kun cxio, kion li havis. Kaj li transpasis la Riveron kaj direktigxis al la monto Gilead.
31:22 Oni diris al Laban en la tria tago, ke Jakob forkuris.
31:23 Tiam li prenis kun si siajn fratojn, kaj kuris post li distancon de sep tagoj kaj kuratingis lin sur la monto Gilead.
31:24 Tiam Dio aperis al Laban la Siriano nokte en la songxo, kaj diris al li: Gardu vin, ke vi ne parolu kun Jakob bone nek malbone.
31:25 Laban kuratingis Jakobon. Jakob starigis sian tendon sur la monto, kaj Laban arangxis siajn fratojn ankaux sur la monto Gilead.
31:26 Kaj Laban diris al Jakob: Kion vi faris? vi trompis min kaj forkondukis miajn filinojn kvazaux militkaptitojn!
31:27 Kial vi forkuris sekrete kaj kasxe de mi, kaj ne diris al mi? Mi foririgus vin en gajeco kaj kun kantoj, kun tamburino kaj harpo.
31:28 Vi ecx ne lasis min kisi miajn infanojn kaj filinojn! malsagxe vi agis.
31:29 Mi havas forton en mia mano, por fari al vi malbonon; sed la Dio de via patro hieraux diris al mi jene: Gardu vin, ke vi ne parolu kun Jakob bone aux malbone.
31:30 Kaj se vi nun foriris, cxar vi forte deziris esti en la domo de via patro, kial do vi sxtelis miajn diojn?
31:31 Tiam Jakob respondis kaj diris al Laban: Mi timis; mi pensis, ke eble vi forrabos de mi viajn filinojn.
31:32 Sed tiu, cxe kiu vi trovos viajn diojn, mortu. En la cxeesto de niaj parencoj sercxu cxe mi tion, kio estas via, kaj prenu al vi. Jakob ne sciis,  ke Rahxel ilin sxtelis.
31:33 Tiam Laban eniris en la tendon de Jakob kaj en la tendon de Lea kaj en la tendon de la du sklavinoj, kaj li ne trovis. Kaj li eliris el la tendo de Lea kaj eniris en la tendon de Rahxel.
31:34 Sed Rahxel prenis la domajn diojn kaj metis ilin sub la selon de la kamelo kaj sidigxis sur ili. Kaj Laban palpe esploris la tutan tendon kaj ne trovis.
31:35 Kaj sxi diris al sia patro: Mia sinjoro ne koleru, ke mi ne povas starigxi antaux vi, cxar mi havas la virinan ordinarajxon. Kaj li sercxis kaj ne trovis la domajn diojn.
31:36 Kaj Jakob ekkoleris kaj disputis kun Laban. Kaj Jakob diris al Laban:  Kia estas mia kulpo, kia estas mia peko, ke vi persekutas min?
31:37 Vi trapalpis cxiujn miajn apartenajxojn; kion vi trovis el la apartenajxoj de via domo? elmetu cxi tie antaux miaj parencoj kaj viaj, kaj ili jugxu inter ni ambaux.
31:38 Jam dudek jarojn mi estas cxe vi; viaj sxafoj kaj kaproj ne estis seninfanaj; la virsxafojn el via brutaro mi ne mangxis;
31:39 kion sovagxaj bestoj dissxiris, tion mi ne alportis al vi: gxi estis mia malprofito; de mi vi postulis cxion, kio estis sxtelita en tago aux sxtelita en nokto;
31:40 dum la tago min konsumis la varmego, kaj dum la nokto la malvarmo; kaj dormo kuris for de miaj okuloj.
31:41 Tiaj estis la dudek jaroj, dum kiuj mi servis vin en via domo, dek kvar jarojn pro viaj du filinoj kaj ses jarojn pro viaj brutoj; kaj vi sxangxis mian laborpagon dekfoje.
31:42 Se ne estus kun mi la Dio de mia patro, la Dio de Abraham kaj Timo de Isaak, vi nun foririgus min kun nenio. Mian mizeron kaj la laboron de miaj manoj vidis Dio kaj gxustigis vin hieraux.
31:43 Tiam Laban respondis kaj diris al Jakob: La filinoj estas miaj filinoj,  kaj la infanoj estas miaj infanoj, kaj la brutoj estas miaj brutoj, kaj cxio,  kion vi vidas, estas mia; sed kion mi povas fari hodiaux al miaj filinoj, kaj al iliaj infanoj, kiujn ili naskis?
31:44 Nun ni faru interligon, mi kaj vi, kaj gxi estu atesto inter mi kaj vi.
31:45 Tiam Jakob prenis sxtonon kaj starigis gxin kiel memorsignon.
31:46 Kaj Jakob diris al siaj parencoj: Kolektu sxtonojn. Kaj ili prenis sxtonojn kaj faris monteton; kaj ili mangxis tie sur la monteto.
31:47 Kaj Laban donis al gxi la nomon Jegar-Sahaduta, sed Jakob donis al gxi la nomon Galeed.
31:48 Laban diris: CXi tiu monteto estu nun atesto inter mi kaj vi; tial gxi ricevis la nomon Galeed;
31:49 ankaux la nomon Micpa; cxar li diris: Dio observu inter mi kaj vi, kiam ni malaperos unu de la alia.
31:50 Se vi agos malbone kontraux miaj filinoj kaj se vi prenos aliajn edzinojn krom miaj filinoj, tiam, se neniu estos cxe ni, vidu, ke Dio estas atestanto inter mi kaj vi.
31:51 Kaj Laban diris al Jakob: Jen estas cxi tiu monteto, kaj jen estas la memorsigno, kiun mi starigis inter mi kaj vi;
31:52 atesto estu cxi tiu monteto, kaj atesto estu la memorsigno, ke mi ne transiros al vi trans cxi tiun monteton kaj vi ne transiros al mi trans cxi tiun monteton kaj trans la memorsignon por malbono.
31:53 La Dio de Abraham kaj la Dio de Nahxor jugxu inter ni, la Dio de ilia patro. Kaj Jakob jxuris al li per la Timo de sia patro Isaak.
31:54 Kaj Jakob oferbucxis oferon sur la monto, kaj li invitis siajn parencojn mangxi panon; kaj ili mangxis panon kaj tradormis la nokton sur la monto.
31:55 Laban levigxis frue matene kaj kisis siajn infanojn kaj siajn filinojn kaj benis ilin, kaj foriris; kaj Laban reiris al sia loko.
32:1 Kaj Jakob iris sian vojon. Kaj renkontigxis kun li angxeloj de Dio.
32:2 Kaj Jakob diris, kiam li ilin vidis: Tio estas militistaro de Dio; kaj li donis al tiu loko la nomon Mahxanaim.
32:3 Jakob sendis antaux si senditojn al sia frato Esav, en la landon Seir,  en la regionon de Edom.
32:4 Kaj li ordonis al ili jene: Tiele diru al mia sinjoro Esav: Jen kion diris via sklavo Jakob: Mi logxis cxe Laban kaj restis tie gxis nun.
32:5 Mi havas bovojn kaj azenojn, sxafojn kaj sklavojn kaj sklavinojn; kaj mi sendas, por sciigi mian sinjoron, por ke mi akiru vian favoron.
32:6 Kaj la senditoj revenis al Jakob, kaj diris: Ni venis al via frato Esav;  li iras renkonte al vi, kaj kvarcent homoj iras kune kun li.
32:7 Tiam Jakob tre ektimis kaj afliktigxis. Kaj li dividis la homojn, kiuj estis kun li, kaj la sxafojn kaj la bovojn kaj la kamelojn, en du tacxmentojn;
32:8 kaj li diris: Se Esav venos al unu tacxmento kaj venkobatos gxin, tiam la restinta tacxmento sin savos.
32:9 Kaj Jakob diris: Dio de mia patro Abraham kaj Dio de mia patro Isaak,  Eternulo, kiu diris al mi: Reiru en vian landon kaj en vian naskigxlokon, kaj Mi faros al vi bonon;
32:10 mi estas tro malgranda por cxiuj favorkorajxoj kaj por la tuta bonajxo,  kiun Vi faris al Via sklavo; cxar kun mia bastono mi transiris cxi tiun Jordanon, kaj nun mi havas du tacxmentojn.
32:11 Savu min de la mano de mia frato, de la mano de Esav; cxar mi timas lin, ke li eble venos kaj mortigos cxe mi patrinon kun la infanoj.
32:12 Vi diris ja: Mi faros al vi bonon, kaj Mi faros vian idaron tia, kia estas la apudmara sablo, kiun oni ne povas kalkuli pro multegeco.
32:13 Kaj li pasigis tie la nokton. Kaj li prenis el tio, kion li havis sub la mano, donacon por sia frato Esav:
32:14 ducent kaprinojn kaj dudek virkaprojn, ducent sxafinojn kaj dudek virsxafojn,
32:15 tridek mamnutrantajn kamelojn kun iliaj idoj, kvardek bovinojn kaj dek virbovojn, dudek azeninojn kaj dek azenidojn.
32:16 Kaj li transdonis en la manojn de siaj sklavoj cxiun gregon aparte, kaj li diris al siaj sklavoj: Iru antaux mi kaj lasu liberan interspacon inter unu grego kaj alia.
32:17 Kaj al la unua li ordonis jene: Se vin renkontos mia frato Esav, kaj demandos vin: Kies vi estas? kaj kien vi iras? kaj al kiu apartenas tio, kio estas antaux vi?
32:18 tiam diru: Al via sklavo Jakob; gxi estas donaco, sendata al mia sinjoro Esav, kaj jen li ankaux mem estas post ni.
32:19 Kaj li ordonis ankaux al la dua, ankaux al la tria, ankaux al cxiuj,  kiuj iris post la gregoj, dirante: Tiamaniere parolu al Esav, kiam vi lin renkontos.
32:20 Kaj diru: Jen ankaux via sklavo Jakob iras post ni. CXar li pensis: Mi pardonemigos lin per la donaco, kiu iras antaux mi, kaj poste mi vidos lian vizagxon; eble li akceptos min favore.
32:21 Kaj la donaco pasis antaux li; sed li pasigis tiun nokton en la tendaro.
32:22 Kaj li levigxis en tiu nokto, kaj prenis siajn du edzinojn kaj siajn du sklavinojn kaj siajn dek unu infanojn, kaj transpasis la vadejon de Jabok.
32:23 Kaj li prenis ilin kaj transirigis ilin trans la riveron, kaj transigis tion, kion li havis.
32:24 Kaj Jakob restis sola. Kaj iu luktis kun li gxis la apero de la matenrugxo.
32:25 Vidinte, ke li ne povas lin venki, tiu tusxis la artikon de lia femuro;  kaj la femuro de Jakob elartikigxis, dum li luktis kun tiu.
32:26 Kaj tiu diris: Forliberigu min, cxar levigxis la matenrugxo. Sed li diris: Mi ne forliberigos vin, antaux ol vi min benos.
32:27 Kaj tiu diris al li: Kia estas via nomo? Kaj li respondis: Jakob.
32:28 Tiam tiu diris: Ne Jakob estu de nun via nomo, sed Izrael; cxar vi luktis kun Dio kaj kun homoj, kaj vi venkis.
32:29 Kaj Jakob demandis, dirante: Diru vian nomon. Sed tiu diris: Por kio vi demandas mian nomon? Kaj li benis lin tie.
32:30 Kaj Jakob donis al tiu loko la nomon Penuel, dirante: CXar mi vidis Dion vizagxon kontraux vizagxo, kaj mia animo savigxis.
32:31 La suno levigxis antaux li, kiam li trapasis Penuelon; kaj li lamis per sia femuro.
32:32 Tial la Izraelidoj ne mangxas gxis la nuna tempo la tendenon, kiu estas sur la artiko de la femuro, cxar tiu tusxis la femuran artikon de Jakob cxe la tendeno.
33:1 Jakob levis siajn okulojn, kaj vidis, ke jen venas Esav kaj kun li kvarcent homoj. Tiam li dividis la infanojn de Lea kaj de Rahxel kaj de la du sklavinoj.
33:2 Kaj li starigis la sklavinojn kaj iliajn infanojn antauxe, Lean kun sxiaj infanoj poste, kaj Rahxelon kun Jozef en la fino.
33:3 Kaj li mem pasis preter ilin, kaj klinigxis gxis la tero sep fojojn,  antaux ol li atingis sian fraton.
33:4 Sed Esav kuris al li renkonte kaj cxirkauxprenis lin, kaj jxetis sin sur lian kolon kaj kisis lin; kaj ili ploris.
33:5 Esav levis siajn okulojn kaj ekvidis la virinojn kaj la infanojn, kaj diris: Kiuj estas cxe vi cxi tiuj? Jakob respondis: La infanoj, kiujn Dio favore donis al via sklavo.
33:6 Tiam alproksimigxis la sklavinoj, ili kaj iliaj infanoj, kaj profunde klinigxis.
33:7 Poste alproksimigxis ankaux Lea kaj sxiaj infanoj kaj klinigxis; fine alproksimigxis Jozef kaj Rahxel kaj klinigxis.
33:8 Tiam Esav diris: Kio estas tiu tuta tacxmento, kiun mi renkontis? Kaj Jakob respondis: Por akiri la favoron de mia sinjoro.
33:9 Sed Esav diris: Mi havas multe, mia frato; kio apartenas al vi, tio restu cxe vi.
33:10 Kaj Jakob diris: Ho ne! se mi akiris vian favoron, prenu mian donacon el mia mano; cxar mi vidis vian vizagxon, kvazaux mi vidus la vizagxon de Dio, kaj vi montrigxis favora al mi.
33:11 Prenu mian benon, kiu estas alportita al vi; cxar Dio favore donis al mi kaj mi havas cxion. Kaj li insistis, kaj tiu prenis.
33:12 Kaj Esav diris: Ni levigxu kaj iru, kaj mi iros apud vi.
33:13 Sed Jakob diris al li: Mia sinjoro scias, ke la infanoj estas malfortaj, kaj la sxafoj kaj bovoj cxe mi estas tro junaj; se oni pelos ilin dum unu tago, la brutaro mortos.
33:14 Mia sinjoro iru antaux sia sklavo, kaj mi kondukos malrapide, kiel iros la brutoj, kiuj estas antaux mi, kaj kiel iros la infanoj, gxis mi venos al mia sinjoro en Seir.
33:15 Tiam Esav diris: Mi restigos cxe vi iujn el la homoj, kiuj estas kun mi. Sed Jakob diris: Por kio? lasu min nur posedi la favoron de mia sinjoro.
33:16 Kaj en tiu tago Esav returne foriris sian vojon al Seir.
33:17 Kaj Jakob ekiris al Sukot kaj konstruis al si domon, kaj por siaj brutoj li faris kabanojn; tial la loko ricevis la nomon Sukot.
33:18 Veninte el Mezopotamio, Jakob alvenis bonstate en la urbo de SXehxem,  kiu estas en la lando Kanaana; kaj li starigis sian tendaron antaux la urbo.
33:19 Kaj la kampoparton, sur kiu li starigis sian tendon, li acxetis el la manoj de la filoj de HXamor, la patro de SXehxem, por cent kesitoj.
33:20 Kaj li starigis tie altaron, kaj li nomis gxin El, la Dio de Izrael.
34:1 Dina, la filino de Lea, kiun sxi naskis al Jakob, eliris, por vidi la filinojn de la lando.
34:2 Kaj vidis sxin SXehxem, filo de HXamor la HXivido, princo de la lando,  kaj li prenis sxin kaj kusxis kun sxi kaj faris al sxi perfortajxon.
34:3 Kaj algluigxis lia animo al Dina, la filino de Jakob, kaj li ekamis la junulinon kaj parolis al la koro de la junulino.
34:4 Kaj SXehxem diris al sia patro HXamor jene: Prenu por mi cxi tiun knabinon kiel edzinon.
34:5 Jakob auxdis, ke li senhonorigis lian filinon Dina; sed liaj filoj estis kun liaj brutoj sur la kampo, tial Jakob silentis gxis ilia veno.
34:6 Kaj HXamor, la patro de SXehxem, eliris al Jakob, por paroli kun li.
34:7 Sed la filoj de Jakob venis de la kampo. Kiam ili auxdis, la viroj cxagrenigxis kaj forte kolerigxis, ke li faris malnoblajxon en Izrael,  kusxinte kun la filino de Jakob, kio ne devis esti farata.
34:8 HXamor ekparolis al ili, dirante: SXehxem, mia filo, deziregas per sia animo vian filinon; donu sxin al li kiel edzinon.
34:9 Kaj boparencigxu kun ni: viajn filinojn donu al ni, kaj niajn filinojn prenu al vi.
34:10 Kaj logxu kun ni, kaj la lando estos antaux vi; logxu kaj faru negocojn kaj akiru posedajxojn en gxi.
34:11 Kaj SXehxem diris al sxia patro kaj al sxiaj fratoj: Estu favoraj al mi; kaj kion vi diros al mi, mi donos.
34:12 Postulu de mi tre grandan doton kaj donacojn, kaj mi donos, kion vi diros al mi; nur donu al mi la junulinon kiel edzinon.
34:13 Kaj la filoj de Jakob respondis al SXehxem kaj al lia patro HXamor ruze, kaj parolis tiel pro tio, ke li senhonorigis ilian fratinon Dina;
34:14 kaj ili diris al ili: Ni ne povas fari tion kaj doni nian fratinon al viro, kiu ne estas cirkumcidita; cxar tio estus por ni hontindajxo.
34:15 Nur tiam ni donos al vi nian konsenton, se vi estos kiel ni kaj cirkumcidos cxe vi cxiun virseksulon.
34:16 Tiam ni donos niajn filinojn al vi kaj viajn filinojn ni prenos al ni,  kaj ni logxos kun vi, kaj ni estos unu popolo.
34:17 Sed se vi ne konsentos lasi cirkumcidi vin, tiam ni prenos nian filinon kaj foriros.
34:18 Ilia parolo placxis al HXamor, kaj al SXehxem, la filo de HXamor.
34:19 Kaj la junulo ne prokrastis fari la aferon, cxar li deziris la filinon de Jakob; kaj li estis la plej honorata inter cxiuj domanoj de sia patro.
34:20 Kaj HXamor kaj lia filo SXehxem venis al la pordego de sia urbo, kaj ekparolis al la logxantoj de sia urbo, dirante:
34:21 Tiuj homoj estas pacaj kun ni; tial ili logxu en la lando kaj faru en gxi negocojn; la lando estas ja grandspaca por ili. Iliajn filinojn ni prenu al ni kiel edzinojn, kaj niajn filinojn ni donu al ili.
34:22 Sed nur en tia okazo tiuj homoj konsentas logxi kun ni kaj esti unu popolo, se ni cirkumcidos cxe ni cxiun virseksulon, kiel ili estas cirkumciditaj.
34:23 Ilia akiritajxo kaj havajxo kaj cxiuj iliaj brutoj farigxos ja niaj, se ni nur donos al ili nian konsenton kaj ili logxos kun ni.
34:24 Kaj obeis al HXamor kaj al lia filo SXehxem cxiuj elirantaj el la pordego de lia urbo; kaj cirkumcidigxis cxiuj virseksuloj, cxiuj elirantaj el la pordego de lia urbo.
34:25 En la tria tago, kiam ili estis malsanaj, du filoj de Jakob, Simeon kaj Levi, fratoj de Dina, prenis cxiu sian glavon kaj venis sentime en la urbon kaj mortigis cxiujn virseksulojn.
34:26 Kaj HXamoron kaj lian filon SXehxem ili mortigis per glavo, kaj prenis Dinan el la domo de SXehxem kaj eliris.
34:27 La filoj de Jakob venis al la mortigitoj, kaj prirabis la urbon pro tio, ke ili senhonorigis ilian fratinon.
34:28 Iliajn sxafojn kaj iliajn bovojn kaj iliajn azenojn, kaj cxion, kio estis en la urbo, kaj tion, kio estis sur la kampo, ili prenis.
34:29 Kaj ilian tutan ricxon kaj cxiujn iliajn infanojn kaj iliajn edzinojn ili malliberigis, kaj rabis cxion, kio estis en la domoj.
34:30 Tiam Jakob diris al Simeon kaj al Levi: Vi afliktis min kaj faris min malaminda por la logxantoj de la lando, por la Kanaanidoj kaj Perizidoj. Mi havas ja malmulte da homoj; kiam ili kolektigxos kontraux mi kaj venkobatos min, tiam estos ekstermita mi kaj mia domo.
34:31 Sed ili diris: CXu estas permesite agi kun nia fratino kiel kun publikulino?
35:1 Kaj Dio diris al Jakob: Levigxu, iru al Bet-El kaj logxu tie; kaj faru tie altaron al Dio, kiu aperis al vi, kiam vi kuris de via frato Esav.
35:2 Tiam Jakob diris al sia domanaro, kaj al cxiuj, kiuj estis kun li:  Forigu la fremdajn diojn, kiuj estas inter vi, kaj purigxu kaj sxangxu viajn vestojn.
35:3 Kaj ni levigxu, kaj ni iru al Bet-El; kaj mi faros tie altaron al Dio,  kiu atentis min en la tago de mia mizero, kaj estis kun mi sur la vojo, kiun mi iris.
35:4 Kaj ili donis al Jakob cxiujn fremdajn diojn, kiuj estis en iliaj manoj,  kaj la ringojn, kiuj estis en iliaj oreloj; kaj Jakob enfosis ilin sub la kverko, kiu estis apud SXehxem.
35:5 Kaj ili ekiris. Kaj timo de Dio venis sur la urbojn, kiuj estis cxirkaux ili, kaj ili ne persekutis la filojn de Jakob.
35:6 Jakob venis al la urbo Luz, kiu estas en la lando Kanaana kaj havas ankaux la nomon Bet-El, li kaj cxiuj homoj, kiuj estis kun li.
35:7 Kaj li konstruis tie altaron, kaj donis al la loko la nomon El-Bet-El;  cxar tie aperis al li Dio, kiam li kuris de sia frato.
35:8 Tiam mortis Debora, la mamnutrintino de Rebeka, kaj oni sxin enterigis apud Bet-El, sub la kverko. Kaj tiu loko ricevis la nomon Alon-Bahxut.
35:9 Kaj denove Dio aperis al Jakob, kiam li revenis el Mezopotamio, kaj benis lin.
35:10 Kaj Dio diris al li: Via nomo estas Jakob; tamen ne plue estu nomata Jakob, sed Izrael estu via nomo. Kaj Li donis al li la nomon Izrael.
35:11 Kaj Dio diris al li: Mi estas Dio la Plejpotenca; fruktu kaj multigxu;  popolo kaj popolaro farigxos el vi, kaj regxoj eliros el via lumbo.
35:12 Kaj la landon, kiun Mi donis al Abraham kaj al Isaak, Mi donos al vi,  kaj al via idaro post vi Mi donos la landon.
35:13 Kaj Dio forlevigxis de li sur la loko, kie Li parolis kun li.
35:14 Jakob starigis monumenton sur la loko, kie Li parolis kun li,  monumenton sxtonan; kaj li versxis sur gxin versxoferon kaj versxis sur gxin oleon.
35:15 Kaj al la loko, kie Dio parolis kun li, Jakob donis la nomon Bet-El.
35:16 Kaj ili forlasis Bet-Elon. Kiam restis ankoraux negranda interspaco,  por veni al Efrata, Rahxel naskis, kaj sxia akusxigxo estis malfacila.
35:17 Dum sxia akusxigxa suferado la akusxistino diris al sxi: Ne timu, cxar ankaux cxi tiu cxe vi estas filo.
35:18 Dum la elirado de sxia animo, cxar sxi estis mortanta, sxi donis al li la nomon Ben-Oni; sed lia patro donis al li la nomon Benjamen.
35:19 Kaj Rahxel mortis, kaj oni enterigis sxin sur la vojo al Efrata, kiu estas Bet-Lehxem.
35:20 Kaj Jakob starigis monumenton super sxia tombo. Tio estas la tomba monumento de Rahxel gxis la nuna tago.
35:21 Kaj Izrael formigris, kaj starigis sian tendon transe de la turo Eder.
35:22 En la tempo, kiam Izrael logxis en tiu lando, Ruben iris kaj kusxis kun Bilha, la kromvirino de lia patro. Kaj pri tio auxdis Izrael.  La filoj de Jakob estis dek du:
35:23 la filoj de Lea: Ruben, la unuenaskito de Jakob, kaj Simeon kaj Levi kaj Jehuda kaj Isahxar kaj Zebulun;
35:24 la filoj de Rahxel: Jozef kaj Benjamen;
35:25 kaj la filoj de Bilha, sklavino de Rahxel: Dan kaj Naftali;
35:26 kaj la filoj de Zilpa, sklavino de Lea: Gad kaj Asxer. Tio estas la filoj de Jakob, kiuj naskigxis al li en Mezopotamio.
35:27 Kaj Jakob venis al sia patro Isaak en Mamre, al Kirjat-Arba (tio estas HXebron), kie vivis fremdule Abraham kaj Isaak.
35:28 Isaak havis la agxon de cent okdek jaroj.
35:29 Kaj Isaak konsumigxis kaj mortis kaj alkolektigxis al sia popolo,  estante maljuna kaj sata de vivo. Kaj lin enterigis liaj filoj Esav kaj Jakob.
36:1 Jen estas la generaciaro de Esav, kiu ankaux estas Edom.
36:2 Esav prenis siajn edzinojn el la Kanaanidinoj: Adan, filinon de Elon la HXetido, kaj Oholibaman, filinon de Ana, filino de Cibeon la HXivido,
36:3 kaj Basmaton, filinon de Isxmael, fratinon de Nebajot.
36:4 Kaj Ada naskis al Esav Elifazon, kaj Basmat naskis Reuelon.
36:5 Kaj Oholibama naskis Jeusxon kaj Jalamon kaj Korahxon. Tio estas la filoj de Esav, kiuj naskigxis al li en la lando Kanaana.
36:6 Kaj Esav prenis siajn edzinojn kaj siajn filojn kaj siajn filinojn kaj cxiujn siajn domanojn kaj sian havon kaj cxiujn siajn brutojn kaj sian tutan akiritajxon, kiun li akiris en la lando Kanaana; kaj foriris en alian landon,  for de sia frato Jakob.
36:7 CXar ilia havo estis tiel granda, ke ili ne povis logxi kune; kaj la lando, en kiu ili vivis fremdule, ne povis teni ilin pro la grandeco de iliaj brutaroj.
36:8 Kaj Esav eklogxis sur la monto Seir; Esav estas ankaux Edom.
36:9 Kaj jen estas la generaciaro de Esav, la patro de la Edomidoj, sur la monto Seir:
36:10 jen estas la nomoj de la filoj de Esav: Elifaz, filo de Ada, edzino de Esav; Reuel, filo de Basmat, edzino de Esav.
36:11 Kaj la filoj de Elifaz estis: Teman, Omar, Cefo kaj Gatam kaj Kenaz.
36:12 Kaj Timna estis kromvirino de Elifaz, filo de Esav, kaj sxi naskis al Elifaz Amalekon. Tio estas la filoj de Ada, edzino de Esav.
36:13 Kaj jen estas la filoj de Reuel: Nahxat kaj Zerahx, SXama kaj Miza. Tio estas la filoj de Basmat, edzino de Esav.
36:14 Kaj jen estas la filoj de Oholibama, filino de Ana, filino de Cibeon,  edzino de Esav: sxi naskis al Esav Jeusxon kaj Jalamon kaj Korahxon.
36:15 Jen estas la cxefoj de la filoj de Esav: la filoj de Elifaz,  unuenaskito de Esav: cxefo Teman, cxefo Omar, cxefo Cefo, cxefo Kenaz,
36:16 cxefo Korahx, cxefo Gatam, cxefo Amalek. Tio estas la cxefoj de Elifaz en la lando de Edom. Tio estas la filoj de Ada.
36:17 Kaj jen estas la filoj de Reuel, filo de Esav: cxefo Nahxat, cxefo Zerahx, cxefo SXama, cxefo Miza. Tio estas la cxefoj de Reuel en la lando de Edom. Tio estas la filoj de Basmat, edzino de Esav.
36:18 Kaj jen estas la filoj de Oholibama, edzino de Esav: cxefo Jeusx, cxefo Jalam, cxefo Korahx. Tio estas la cxefoj de Oholibama, filino de Ana, edzino de Esav.
36:19 Tio estas la filoj de Esav, kaj tio estas iliaj cxefoj. Tio estas Edom.
36:20 Jen estas la filoj de Seir la HXorido, kiuj logxis en la lando: Lotan kaj SXobal kaj Cibeon kaj Ana
36:21 kaj Disxon kaj Ecer kaj Disxan. Tio estas la cxefoj de la HXoridoj,  filoj de Seir, en la lando de Edom.
36:22 La filoj de Lotan estis: HXori kaj Hemam; kaj la fratino de Lotan estis Timna.
36:23 Kaj jen estas la filoj de SXobal: Alvan kaj Manahxat kaj Ebal, SXefo kaj Onam.
36:24 Kaj jen estas la infanoj de Cibeon: Aja kaj Ana. Tio estas tiu Ana, kiu trovis la varmajn akvojn en la dezerto, kiam li pasxtis la azenojn de sia patro Cibeon.
36:25 Kaj jen estas la infanoj de Ana: Disxon, kaj Oholibama, filino de Ana.
36:26 Kaj jen estas la filoj de Disxon: HXemdan kaj Esxban kaj Jitran kaj Keran.
36:27 Jen estas la filoj de Ecer: Bilhan kaj Zaavan kaj Akan.
36:28 Jen estas la filoj de Disxan: Uc kaj Aran.
36:29 Jen estas la cxefoj de la HXoridoj: cxefo Lotan, cxefo SXobal, cxefo Cibeon, cxefo Ana,
36:30 cxefo Disxon, cxefo Ecer, cxefo Disxan. Tio estas la cxefoj de la HXoridoj, laux la ordo de ilia cxefeco en la lando Seir.
36:31 Kaj jen estas la regxoj, kiuj regxis en la lando de Edom, antaux ol aperis regxoj cxe la Izraelidoj:
36:32 En Edom regxis Bela, filo de Beor, kaj la nomo de lia urbo estis Dinhaba.
36:33 Kiam Bela mortis, ekregxis anstataux li Jobab, filo de Zerahx el Bocra.
36:34 Kiam mortis Jobab, ekregxis anstataux li HXusxam el la lando de la Temananoj.
36:35 Kiam mortis HXusxam, ekregxis anstataux li Hadad, filo de Bedad, kiu venkobatis la Midjanidojn sur la kampo de Moab; kaj la nomo de lia urbo estis Avit.
36:36 Kiam mortis Hadad, ekregxis anstataux li Samla el Masreka.
36:37 Kiam mortis Samla, ekregxis anstataux li SXaul el Rehxobot cxe la Rivero.
36:38 Kiam mortis SXaul, ekregxis anstataux li Baal-HXanan, filo de Ahxbor.
36:39 Kiam mortis Baal-HXanan, filo de Ahxbor, ekregxis anstataux li Hadar;  la nomo de lia urbo estis Pau, kaj la nomo de lia edzino estis Mehetabel,  filino de Matred, filino de Me-Zahab.
36:40 Kaj jen estas la nomoj de la cxefoj de Esav, laux iliaj gentoj, lokoj,  kaj nomoj: cxefo Timna, cxefo Alva, cxefo Jetet,
36:41 cxefo Oholibama, cxefo Ela, cxefo Pinon,
36:42 cxefo Kenaz, cxefo Teman, cxefo Mibcar,
36:43 cxefo Magdiel, cxefo Iram. Tio estas la cxefoj de Edom, kiel ili logxis en la lando, posedata de ili. Esav estis la patro de la Edomidoj.
37:1 Jakob logxis en la lando, en kiu lia patro logxis fremdule, en la lando Kanaana.
37:2 Jen estas la generaciaro de Jakob. Jozef, havante la agxon de dek sep jaroj, pasxtis kune kun siaj fratoj la brutaron; li estis knabo kune kun la filoj de Bilha kaj la filoj de Zilpa, la edzinoj de lia patro; kaj malbonajn famojn pri ili Jozef raportadis al ilia patro.
37:3 Kaj Izrael amis Jozefon pli ol cxiujn siajn filojn, cxar li estis por li filo naskita en maljuneco; kaj li faris al li mikskoloran veston.
37:4 CXar la fratoj vidis, ke lin ilia patro amas pli ol cxiujn liajn fratojn, tial ili malamis lin kaj ne povis paroli kun li pace.
37:5 Jozef havis songxon, kaj li rakontis gxin al siaj fratoj; tiam ili ekmalamis lin ankoraux pli.
37:6 Li diris al ili: Auxskultu la songxon, kiun mi songxis:
37:7 ni ligis garbojn meze de la kampo; kaj jen mia garbo starigxis kaj restis starante, kaj viaj garboj gxin cxirkauxis kaj profunde klinigxis antaux mia garbo.
37:8 Tiam liaj fratoj diris al li: CXu vi estos regxo super ni? aux cxu vi regos super ni? Kaj ili ankoraux pli ekmalamis lin pro liaj songxoj kaj pro liaj vortoj.
37:9 Kaj li songxis ankoraux alian songxon kaj rakontis gxin al siaj fratoj,  kaj diris: Mi songxis ankoraux unu songxon: jen la suno kaj la luno kaj dek unu steloj klinigxas antaux mi.
37:10 Kaj li rakontis al sia patro kaj al siaj fratoj; kaj lia patro faris al li riprocxon, kaj diris al li: Kion vi volas kun tiu songxo, kiun vi songxis?  cxu mi kaj via patrino kaj viaj fratoj venos, por klinigxi antaux vi gxis la tero?
37:11 Kaj liaj fratoj lin enviis, sed lia patro konservis en la memoro la aferon.
37:12 Liaj fratoj iris pasxti la sxafojn de sia patro en SXehxem.
37:13 Kaj Izrael diris al Jozef: Viaj fratoj pasxtas ja en SXehxem; venu do,  mi sendos vin al ili. Kaj tiu respondis al li: Jen mi estas.
37:14 Kaj Izrael diris al li: Iru, rigardu, kiel fartas viaj fratoj kaj kiel fartas la sxafoj, kaj alportu al mi respondon. Kaj li forsendis lin el la valo de HXebron, kaj tiu venis SXehxemon.
37:15 Kaj iu viro trovis lin, kaj vidis, ke li erarvagas sur la kampo; kaj la viro demandis lin: Kion vi sercxas?
37:16 Kaj li diris: Miajn fratojn mi sercxas; diru al mi, kie ili pasxtas.
37:17 Kaj la viro diris: Ili foriris de cxi tie; cxar mi auxdis, ke ili diris: Ni iru al Dotan. Kaj Jozef iris sercxi siajn fratojn, kaj trovis ilin en Dotan.
37:18 Kaj ili ekvidis lin de malproksime; kaj antaux ol li alproksimigxis al ili, naskigxis en ili la malbona intenco mortigi lin.
37:19 Kaj ili diris unu al alia: Jen tiu songxisto venas;
37:20 nun ni iru kaj mortigu lin, kaj ni jxetu lin en unu el la putoj, kaj ni diru, ke sovagxa besto lin formangxis; kaj ni vidos, kio farigxos el liaj songxoj.
37:21 Sed tion auxdis Ruben kaj savis lin el iliaj manoj, kaj diris: Ni ne mortigu lin.
37:22 Kaj Ruben diris al ili: Ne versxu sangon; jxetu lin en cxi tiun puton,  kiu estas en la dezerto, sed manon ne metu sur lin. CXar li intencis savi lin el iliaj manoj kaj revenigi lin al sia patro.
37:23 Kaj kiam Jozef venis al siaj fratoj, ili deprenis de li lian veston, la mikskoloran veston, kiu estis sur li;
37:24 kaj ili prenis lin kaj jxetis lin en la puton; sed la puto estis malplena, akvo ne estis en gxi.
37:25 Kiam ili sidigxis, por mangxi panon, ili levis siajn okulojn, kaj ekvidis, ke jen karavano da Isxmaelidoj venas el Gilead, kaj iliaj kameloj portas aromajxojn kaj balzamon kaj mirhon; ili iras, direktante sin al Egiptujo.
37:26 Kaj Jehuda diris al siaj fratoj: Kian profiton ni havos, se ni mortigos nian fraton kaj kasxos lian sangon?
37:27 Venu, ni vendos lin al la Isxmaelidoj, por ke nia mano ne metigxu sur lin; cxar li estas nia frato, nia karno. Kaj liaj fratoj akceptis lian proponon.
37:28 Kaj kiam la Midjanidoj, la komercistoj, preteriris, ili eltiris kaj levis Jozefon el la puto kaj vendis Jozefon al la Isxmaelidoj por dudek argxentaj moneroj; kaj tiuj forkondukis Jozefon al Egiptujo.
37:29 Kiam Ruben revenis al la puto, li vidis, ke Jozef ne estas en la puto.  Kaj li dissxiris siajn vestojn.
37:30 Kaj li reiris al siaj fratoj, kaj diris: La knabo forestas, kaj kien mi nun iros?
37:31 Kaj ili prenis la veston de Jozef kaj bucxis kapron kaj trempis la veston en la sango.
37:32 Kaj ili sendis la mikskoloran veston kaj venigis gxin al sia patro, kaj dirigis: CXi tion ni trovis; rigardu, cxu gxi estas la vesto de via filo aux ne.
37:33 Kaj li rekonis gxin, kaj diris: GXi estas la vesto de mia filo! sovagxa besto lin formangxis! dissxirita estas Jozef!
37:34 Kaj Jakob dissxiris siajn vestojn kaj metis sakajxon cxirkaux sian lumbon kaj funebris pri sia filo multe da tagoj.
37:35 Kaj cxiuj liaj filoj kaj filinoj penis konsoli lin, sed li ne volis konsoligxi, kaj diris: En funebro mi iros en SXeolon al mia filo. Tiel ploris pri li lia patro.
37:36 Sed la Midjanidoj vendis lin en Egiptujo al Potifar, kortegano de Faraono, estro de la korpogardistoj.
38:1 En tiu tempo Jehuda apartigxis for de siaj fratoj, kaj eklogxis apud iu Adulamano, kiu estis nomata HXira.
38:2 Kaj Jehuda vidis tie filinon de iu Kanaanido, nomata SXua, kaj li prenis sxin kaj envenis al sxi.
38:3 Kaj sxi gravedigxis kaj naskis filon; kaj li donis al li la nomon Er.
38:4 Kaj sxi denove gravedigxis kaj naskis filon, kaj sxi donis al li la nomon Onan.
38:5 Kaj ankoraux plue sxi naskis filon, kaj donis al li la nomon SXela. Sed Jehuda estis en Kezib, kiam sxi naskis tiun.
38:6 Kaj Jehuda prenis edzinon por sia unuenaskito Er, kaj sxia nomo estis Tamar.
38:7 Sed Er, la unuenaskito de Jehuda, estis malbona antaux la okuloj de la Eternulo, kaj la Eternulo lin mortigis.
38:8 Tiam Jehuda diris al Onan: Envenu al la edzino de via frato, kaj boedzigxu kun sxi kaj naskigu idaron al via frato.
38:9 Sed Onan sciis, ke ne por li estos la idaro; tial, envenante al la edzino de sia frato, li elversxadis la semon sur la teron, por ne doni idaron al sia frato.
38:10 Kaj malplacxis al la Eternulo tio, kion li faris, kaj Li mortigis ankaux lin.
38:11 Tiam Jehuda diris al sia bofilino Tamar: Restu kiel vidvino en la domo de via patro, gxis grandigxos mia filo SXela. CXar li timis, ke eble li ankaux mortos, kiel liaj fratoj. Kaj Tamar iris kaj eklogxis en la domo de sia patro.
38:12 Pasis multe da tempo, kaj mortis la filino de SXua, la edzino de Jehuda. Kiam Jehuda konsoligxis, li iris Timnan, al la tondantoj de liaj sxafoj, li kaj lia amiko, HXira la Adulamano.
38:13 Kaj oni sciigis al Tamar, dirante: Jen via bopatro iras Timnan, por tondi siajn sxafojn.
38:14 Tiam sxi demetis de si siajn vestojn de vidvineco kaj kovris sin per kovrotuko kaj vualis sin, kaj sidigxis apud la pordo de Enaim, kiu trovigxas sur la vojo al Timna. CXar sxi vidis, ke SXela grandigxis kaj sxi ne estas donita al li kiel edzino.
38:15 Kaj Jehuda sxin vidis, kaj li pensis, ke sxi estas publikulino, cxar sxi kovris sian vizagxon.
38:16 Kaj li turnis sin al sxi cxe la vojo, kaj diris: Lasu min enveni al vi.  CXar li ne sciis, ke tio estas lia bofilino. Kaj sxi diris: Kion vi donos al mi, se vi envenos al mi?
38:17 Kaj li diris: Mi sendos al vi kapron el la brutaro. Sed sxi diris: Donu al mi garantiajxon, gxis vi sendos.
38:18 Kaj li diris: Kian garantiajxon mi donu al vi? SXi diris: Vian sigelilon kaj vian sxnureton, kaj vian bastonon, kiu estas en via mano. Kaj li donis al sxi kaj envenis al sxi, kaj sxi gravedigxis de li.
38:19 Kaj sxi levigxis kaj iris, kaj formetis de si sian kovrotukon kaj surmetis sur sin siajn vestojn de vidvineco.
38:20 Kaj Jehuda sendis la kapron per sia amiko la Adulamano, por preni la garantiajxon el la manoj de la virino; sed li sxin ne trovis.
38:21 Kaj li demandis la homojn de sxia loko, dirante: Kie estas la publikulino, kiu sidis en Enaim cxe la vojo? Kaj ili diris: CXi tie ne estis publikulino.
38:22 Kaj li revenis al Jehuda, kaj diris: Mi sxin ne trovis, kaj ankaux la homoj de la loko diris, ke tie ne estis publikulino.
38:23 Tiam Jehuda diris: SXi prenu gxin al si, por ke ni ne estu mokataj; mi sendis ja cxi tiun kapron, sed vi sxin ne trovis.
38:24 Post la paso de tri monatoj oni sciigis al Jehuda, dirante: Tamar, via bofilino, malcxastigxis, kaj sxi ecx gravedigxis de malcxasteco. Tiam Jehuda diris: Elkonduku sxin, kaj oni sxin brulmortigu.
38:25 Kiam oni sxin kondukis, sxi sendis, ke oni diru al sxia bopatro: Mi gravedigxis de la viro, al kiu apartenas cxi tio. Kaj sxi diris: Rekonu, al kiu apartenas la sigelilo kaj la sxnuretoj kaj cxi tiu bastono.
38:26 Kaj Jehuda rekonis, kaj li diris: SXi estas pli prava ol mi, cxar mi ne donis sxin al mia filo SXela. Kaj li sxin ne plue konis.
38:27 Kiam sxi devis naski, montrigxis, ke gxemeloj estas en sxia ventro.
38:28 Kaj kiam sxi estis naskanta, elsxovigxis la mano de unu infano; kaj la akusxistino prenis kaj alligis al la mano rugxan fadenon, dirante: CXi tiu eliris la unua.
38:29 Sed kiam li retiris sian manon, eliris lia frato. Kaj sxi diris: Kial vi faris por vi trasxiron? Kaj oni donis al li la nomon Perec.
38:30 Poste eliris lia frato, kiu havis sur sia mano la rugxan fadenon. Kaj oni donis al li la nomon Zerahx.
39:1 Jozef estis forkondukita en Egiptujon, kaj lin acxetis Potifar,  kortegano de Faraono, estro de la korpogardistoj, Egipto, el la manoj de la Isxmaelidoj, kiuj venigis lin tien.
39:2 Kaj la Eternulo estis kun Jozef, kaj li estis sukcesulo; kaj li estis en la domo de sia sinjoro, la Egipto.
39:3 Kaj lia sinjoro vidis, ke la Eternulo estas kun li, kaj ke cxion, kion li faras, la Eternulo sukcesigas en lia mano.
39:4 Kaj Jozef akiris lian favoron kaj servis lin; kaj li estrigis lin super sia domo, kaj transdonis en liajn manojn cxion, kion li havis.
39:5 Kaj de tiu tempo, kiam li estrigis lin super sia domo, kaj super cxio,  kion li havis, la Eternulo benis la domon de la Egipto pro Jozef, kaj la beno de la Eternulo estis super cxio, kion li havis, en la domo kaj sur la kampo.
39:6 Kaj li lasis cxion, kion li havis, en la manoj de Jozef, kaj li sciis pri nenio, krom nur pri la pano, kiun li mangxis. Kaj Jozef estis gracia kaj bela.
39:7 Post kelka tempo la edzino de lia sinjoro jxetis siajn rigardojn sur Jozefon, kaj diris: Kusxigxu kun mi.
39:8 Sed li rifuzis, kaj li diris al la edzino de sia sinjoro: Jen, mia sinjoro kontrolas cxe mi nenion en la domo, kaj cxion, kion li havas, li transdonis en miajn manojn;
39:9 neniu en cxi tiu domo estas pli granda ol mi, kaj li retenis de mi nenion, krom vi, cxar vi estas lia edzino. Kiel do mi faros cxi tiun grandan malbonagon kaj pekos antaux Dio?
39:10 Dum sxi paroladis al Jozef cxiutage kaj li ne volis obei sxin kaj kusxigxi kun sxi kaj esti kun sxi,
39:11 okazis unu tagon, ke li venis en la domon, por fari sian laboron, kaj neniu el la domanoj estis en la domo;
39:12 tiam sxi kaptis lin je lia vesto, dirante: Kusxigxu kun mi. Sed li lasis sian veston en sxiaj manoj kaj forkuris for el la domo.
39:13 Kaj kiam sxi vidis, ke li lasis sian veston en sxia mano kaj forkuris el la domo,
39:14 sxi vokis siajn domanojn, kaj diris al ili: Rigardu, li venigis al ni Hebreon, por moki nin; cxi tiu venis al mi, por kusxigxi kun mi; sed mi ekkriis per lauxta vocxo;
39:15 kaj kiam li auxdis, ke mi ekkriis per lauxta vocxo, li lasis sian veston cxe mi kaj forkuris for el la domo.
39:16 Kaj sxi kusxigis lian veston apud si, gxis lia sinjoro venis en sian domon.
39:17 Kaj sxi rakontis al li tion saman, dirante: La sklavo, la Hebreo, kiun vi venigis al ni, venis al mi, por petoli kun mi;
39:18 sed kiam mi lauxte ekkriis, li lasis sian veston cxe mi kaj elkuris el la domo.
39:19 Kiam lia sinjoro auxdis la vortojn de sia edzino, kiujn sxi diris al li, parolante: Tiel agis kun mi via sklavo-tiam li forte ekkoleris.
39:20 Kaj la sinjoro de Jozef prenis lin kaj fordonis lin en malliberejon, en la lokon, kie la malliberuloj de la regxo estis tenataj; kaj li estis tie en la malliberejo.
39:21 Kaj la Eternulo estis kun Jozef kaj estis favorkora al li kaj havigis al li la favoron de la estro de la malliberejo.
39:22 Kaj la estro de la malliberejo transdonis en la manojn de Jozef cxiujn malliberulojn, kiuj estis en la malliberejo; kaj cxio, kion ili tie faris,  estis farata sub lia kontrolo.
39:23 La estro de la malliberejo rigardis nenion, kio estis sub lia disponado, cxar la Eternulo estis kun li; kaj cxion, kion li faris, la Eternulo sukcesigis.
40:1 Post tiuj okazintajxoj la vinisto de la regxo de Egiptujo kaj la bakisto kulpigxis antaux sia sinjoro, la regxo de Egiptujo.
40:2 Kaj Faraono kolerigxis kontraux siaj du korteganoj, kontraux la vinistestro kaj kontraux la bakistestro.
40:3 Kaj li metis ilin sub gardon en la domon de la estro de la korpogardistoj, en la malliberejon, en la lokon, kie Jozef estis malliberigita.
40:4 Kaj la estro de la korpogardistoj destinis por ili Jozefon, kaj li servis ilin. Kaj ili restis kelkan tempon en la malliberejo.
40:5 Kaj ambaux songxis songxon, cxiu sian apartan songxon en la sama nokto,  cxiu kun aparta signifo de la songxo, la vinisto kaj la bakisto de la regxo de Egiptujo, kiuj estis tenataj en la malliberejo.
40:6 Kiam Jozef venis al ili matene, li vidis, ke ili estas cxagrenitaj.
40:7 Kaj li demandis la korteganojn de Faraono, kiuj estis kun li en malliberejo en la domo de lia sinjoro, dirante: Kial viaj vizagxoj estas cxagrenitaj hodiaux?
40:8 Kaj ili diris al li: Ni songxis songxon, sed estas cxi tie neniu, kiu gxin signifoklarigus. Kaj Jozef diris al ili: La signifoklarigoj apartenas ja al Dio; tamen rakontu al mi.
40:9 Tiam la vinistestro rakontis sian songxon al Jozef, kaj diris al li: En mia songxo mi vidis antaux mi vinbertrunkon;
40:10 la trunko havis tri brancxojn; apenaux gxi ekfloris, tuj aperis sur gxi beraroj kun maturaj beroj;
40:11 kaj la pokalo de Faraono estis en mia mano; kaj mi prenis la berojn,  kaj mi elpremis ilin en la pokalon de Faraono, kaj mi donis la pokalon en la manon de Faraono.
40:12 Kaj Jozef diris al li: Jen estas gxia signifoklarigo: la tri brancxoj estas tri tagoj;
40:13 post tri tagoj Faraono levos vian kapon kaj redonos al vi vian oficon,  kaj vi donos la pokalon de Faraono en lian manon laux la maniero de antauxe,  kiam vi estis lia vinisto.
40:14 Sed memoru min, kiam estos bone al vi, kaj faru al mi favorkorajxon kaj memorigu pri mi Faraonon kaj elirigu min el cxi tiu domo.
40:15 CXar oni sxtelis min el la lando de la Hebreoj, kaj ankaux cxi tie mi faris nenion, pro kio oni metis min en la malliberejon.
40:16 Kiam la bakistestro vidis, ke la signifoklarigo estas bona, li diris al Jozef: Mi ankaux havis songxon; jen tri blankaj korboj estis sur mia kapo;
40:17 kaj en la supra korbo estis cxiaspecaj mangxajxoj de Faraono,  bakitajxoj, kaj la birdoj mangxis ilin el la korbo sur mia kapo.
40:18 Kaj Jozef respondis, dirante: Jen estas gxia signifoklarigo: la tri korboj estas tri tagoj;
40:19 post tri tagoj Faraono deprenos de vi vian kapon kaj pendigos vin sur arbo, kaj la birdoj formangxos de vi vian karnon.
40:20 En la tria tago, tago de naskigxo de Faraono, li faris festenon por cxiuj siaj servantoj; kaj li venigis la vinistestron kaj la bakistestron en la mezon de siaj servantoj.
40:21 Kaj li redonis al la vinistestro lian oficon, kaj tiu donis la pokalon en la manon de Faraono;
40:22 sed la bakistestron li pendigis, kiel songxoklarigis al ili Jozef.
40:23 Kaj la vinistestro ne rememoris Jozefon, sed forgesis lin.
41:1 Post du jaroj Faraono havis songxon, ke jen li staras apud la Rivero.
41:2 Kaj jen el la Rivero eliras sep bovinoj belaspektaj kaj grasaj, kaj ili pasxtigxas en la kanejo.
41:3 Kaj jen sep aliaj bovinoj eliras post ili el la Rivero, malbelaspektaj kaj malgrasaj, kaj ili starigxas apud tiuj bovinoj sur la bordo de la Rivero.
41:4 Kaj la bovinoj malbelaspektaj kaj malgrasaj formangxis la sep bovinojn belaspektajn kaj grasajn. Kaj Faraono vekigxis.
41:5 Kaj li endormigxis kaj denove havis songxon: jen sep spikoj levigxas sur unu spiktrunko, dikaj kaj bonaj.
41:6 Sed jen sep spikoj, maldikaj kaj bruligitaj de la orienta vento,  elkreskas post ili.
41:7 Kaj la maldikaj spikoj englutis la sep spikojn dikajn kaj plenajn. Kaj Faraono vekigxis, kaj vidis, ke tio estis songxo.
41:8 En la mateno lia spirito afliktigxis; kaj li sendis kaj vokigis cxiujn sorcxistojn de Egiptujo kaj cxiujn gxiajn sagxulojn, kaj Faraono rakontis al ili sian songxon; sed neniu povis signifoklarigi gxin al Faraono.
41:9 Tiam la vinistestro ekparolis al Faraono, dirante: Miajn pekojn mi rememoras hodiaux.
41:10 Faraono koleris siajn sklavojn, kaj metis min en malliberejon en la domon de la estro de la korpogardistoj, min kaj la bakistestron.
41:11 Kaj ni songxis songxon en unu nokto, mi kaj li; cxiu havis songxon kun aparta signifo.
41:12 Kaj tie estis kun ni Hebrea junulo, sklavo de la estro de la korpogardistoj; kaj ni rakontis al li, kaj li signifoklarigis al ni niajn songxojn, al cxiu li klarigis laux lia songxo.
41:13 Kaj kiel li klarigis al ni, tiel farigxis: min oni revenigis al mia ofico, kaj lin oni pendigis.
41:14 Tiam Faraono sendis alvoki Jozefon; kaj oni rapide eligis lin el la malliberejo, kaj li sin razis kaj sxangxis siajn vestojn kaj venis al Faraono.
41:15 Kaj Faraono diris al Jozef: Mi songxis songxon, kaj neniu povas gxin klarigi; sed pri vi mi auxdis, ke kiam vi auxdas songxon, vi tuj gxin klarigas.
41:16 Kaj Jozef respondis al Faraono, dirante: GXi ne dependas de mi; Dio respondos bonon al Faraono.
41:17 Kaj Faraono diris al Jozef: Mi songxis, ke jen mi staras sur la bordo de la Rivero;
41:18 kaj jen el la Rivero eliris sep bovinoj grasaj kaj belaspektaj kaj pasxtigxis en la kanejo;
41:19 sed jen sep aliaj bovinoj eliris post ili, maldikaj, tre malbonaspektaj kaj malgrasaj; tiajn malbelajn, kiel ili, mi ne vidis en la tuta Egipta lando;
41:20 kaj la malgrasaj kaj malbelaj bovinoj formangxis la sep antauxajn grasajn bovinojn;
41:21 kaj tiuj enigxis en ilian internon, sed oni ne povis rimarki, ke ili enigxis en ilian internon, kaj ilia aspekto estis tiel maldika, kiel antauxe.  Kaj mi vekigxis.
41:22 Kaj mi vidis en songxo: jen sep spikoj elkreskis sur unu spiktrunko,  plenaj kaj bonaj;
41:23 sed jen sep spikoj, maldikaj, malgrasaj, kaj bruligitaj de la orienta vento, elkreskis post ili;
41:24 kaj la malgrasaj spikoj englutis la sep bonajn spikojn. Kaj mi rakontis al la sorcxistoj, sed neniu klarigis al mi.
41:25 Tiam Jozef diris al Faraono: La songxo de Faraono estas unu; kion Dio estas faronta, Li diris al Faraono.
41:26 La sep bonaj bovinoj estas sep jaroj, kaj la sep bonaj spikoj estas sep jaroj; gxi estas unu songxo.
41:27 Kaj la sep bovinoj malgrasaj kaj malbelaj, kiuj eliris post ili, estas sep jaroj; kaj la sep spikoj, malplenaj kaj bruligitaj de la orienta vento,  estos sep jaroj de malsato.
41:28 Tio estas, pri kio mi diris al Faraono, ke kion Dio estas faronta, Li montris al Faraono.
41:29 Jen venos sep jaroj de granda abundeco en la tuta Egipta lando.
41:30 Sed venos sep jaroj de malsato post ili; kaj forgesigxos la tuta abundeco en la Egipta lando, kaj la malsato konsumos la teron.
41:31 Kaj ne restos postesigno de la abundeco en la lando, pro tiu malsato,  kiu venos poste, cxar gxi estos tre malfacila.
41:32 Kaj se la songxo dufoje ripetigxis al Faraono, tio montras, ke la afero estas firme decidita de Dio, kaj Dio rapidos plenumi tion.
41:33 Kaj nun Faraono elsercxu homon kompetentan kaj sagxan kaj estrigu lin super la Egipta lando;
41:34 Faraono ordonu, ke li starigu observistojn en la lando kaj prenadu kvinonon de cxiuj produktoj de la Egipta tero dum la sep jaroj de abundeco.
41:35 Kaj oni kolektu la tutan mangxajxon de tiuj venontaj bonaj jaroj, kaj oni amasigu mangxeblan grenon en la urboj sub la disponon de Faraono, kaj oni gxin konservu.
41:36 Kaj tiu mangxajxo estos provizo por la lando por la sep jaroj de malsato, kiuj estos en la Egipta lando, por ke la lando ne pereu de malsato.
41:37 Kaj tio placxis al Faraono kaj al cxiuj liaj servantoj.
41:38 Kaj Faraono diris al siaj servantoj: CXu ni povus trovi tian homon,  kiel li, en kiu estas la spirito de Dio?
41:39 Kaj Faraono diris al Jozef: CXar Dio sciigis al vi cxion cxi tion, ne ekzistas kompetentulo kaj sagxulo tia, kiel vi.
41:40 Vi estos super mia domo, kaj viajn vortojn obeos mia tuta popolo; nur per la trono mi estos pli alta ol vi.
41:41 Kaj Faraono diris al Jozef: Vidu, mi estrigis vin super la tuta Egipta lando.
41:42 Kaj Faraono deprenis sian ringon de sia mano kaj metis gxin sur la manon de Jozef; kaj li vestis lin per bisinaj vestoj kaj metis oran cxenon sur lian kolon.
41:43 Kaj li veturigis lin sur sia dua cxaro; kaj oni kriis antaux li:  Genuigxu! Kaj li estrigis lin super la tuta Egipta lando.
41:44 Kaj Faraono diris al Jozef: Mi estas Faraono; sed sen via ordono neniu levos sian manon aux sian piedon en la tuta Egipta lando.
41:45 Kaj Faraono donis al Jozef la nomon Cafnat-Paneahx, kaj li donis al li kiel edzinon Asnaton, filinon de Poti-Fera, pastro el On. Kaj Jozef komencis veturadon tra la Egipta lando.
41:46 Jozef havis la agxon de tridek jaroj, kiam li starigxis antaux Faraono,  la regxo de Egiptujo. Kaj Jozef foriris de Faraono kaj trapasis la tutan Egiptan landon.
41:47 Kaj la tero alportis en la sep jaroj de abundeco grandegajn amasojn da greno.
41:48 Kaj li kolektis la tutan grenon de la sep jaroj, kiuj estis en la Egipta lando, kaj li metis la grenon en la urbojn; la grenon de cxiuj kampoj,  kiuj estis cxirkaux iu urbo, li metis en gxin.
41:49 Kaj Jozef kolektis tre multe da greno, kiel la marborda sablo, gxis li cxesis kalkuli, cxar oni ne plu povis kalkuli.
41:50 Antaux ol venis la jaroj de malsato, al Jozef naskigxis du filoj, kiujn naskis al li Asnat, filino de Poti-Fera, pastro el On.
41:51 Kaj al la unuenaskito Jozef donis la nomon Manase, cxar, li diris, Dio forgesigis al mi cxiujn miajn suferojn kaj la tutan domon de mia patro.
41:52 Kaj al la dua li donis la nomon Efraim, cxar, li diris, Dio faris min fruktoporta en la lando de mia suferado.
41:53 Kaj finigxis la sep jaroj de abundeco, kiuj estis en la Egipta lando.
41:54 Kaj komencigxis la sep jaroj de malsato, kiel diris Jozef; kaj estis malsato en cxiuj landoj, sed en la tuta lando Egipta estis pano.
41:55 Kiam la tuta Egipta lando eksuferis malsaton, la popolo kriis al Faraono pri pano; tiam Faraono diris al cxiuj Egiptoj: Iru al Jozef, kaj kion li diros al vi, tion faru.
41:56 La malsato estis en la tuta lando. Jozef malfermis cxiujn grenejojn,  kaj vendadis al la Egiptoj. Kaj la malsato estis tre granda en la Egipta lando.
41:57 Kaj el cxiuj landoj oni venadis Egiptujon, por acxeti de Jozef, cxar la malsato estis tre granda en cxiuj landoj.
42:1 Kiam Jakob sciigxis, ke oni vendas grenon en Egiptujo, li diris al siaj filoj: Kion vi rigardas?
42:2 Kaj li diris: Mi auxdis, ke oni vendas grenon en Egiptujo; veturu do tien kaj acxetu por ni tie grenon, por ke ni vivu kaj ne mortu.
42:3 Kaj forveturis dek fratoj de Jozef, por acxeti grenon en Egiptujo.
42:4 Sed Benjamenon, la fraton de Jozef, Jakob ne sendis kun liaj fratoj;  cxar li timis, ke eble lin trafos malfelicxo.
42:5 Kaj la filoj de Izrael venis, por acxeti grenon, kune kun aliaj venintoj; cxar estis malsato en la lando Kanaana.
42:6 Kaj Jozef estis la estro super la lando, kaj li estis la vendanto de la greno por la tuta popolo de la lando. Kaj la fratoj de Jozef venis kaj klinigxis al li vizagxaltere.
42:7 Kiam Jozef ekvidis siajn fratojn, li rekonis ilin; sed li sxajnigis sin fremda al ili kaj parolis kun ili malafable, kaj diris al ili: El kie vi venis? Kaj ili diris: El la lando Kanaana, por acxeti mangxajxon.
42:8 Jozef rekonis siajn fratojn, sed ili lin ne rekonis.
42:9 Kaj Jozef rememoris la songxojn, kiujn li songxis pri ili. Kaj li diris al ili: Vi estas spionoj: vi venis, por vidi la malfortajn lokojn de la lando.
42:10 Kaj ili diris al li: Ne, mia sinjoro! viaj sklavoj venis, por acxeti mangxajxon.
42:11 Ni cxiuj estas filoj de unu homo; ni estas honestaj; viaj sklavoj neniam estis spionoj.
42:12 Sed li diris al ili: Ne, vi venis, por vidi la malfortajn lokojn de la lando.
42:13 Ili diris: Ni, viaj sklavoj, estas dek du fratoj, filoj de unu homo en la lando Kanaana; la plej juna estas nun kun nia patro, kaj unu malaperis.
42:14 Kaj Jozef diris al ili: Estas tio, kion mi diris al vi, vi estas spionoj.
42:15 Per tio mi vin elprovos: mi jxuras per la vivo de Faraono, ke vi foriros el cxi tie nur tiam, kiam venos cxi tien via plej juna frato.
42:16 Sendu unu el vi, ke li alkonduku vian fraton; sed vi estos malliberigitaj, kaj oni esploros viajn vortojn, cxu vi diris la veron; se ne,  tiam mi jxuras per la vivo de Faraono, ke vi estas spionoj.
42:17 Kaj li metis ilin sub gardon por la dauxro de tri tagoj.
42:18 Kaj Jozef diris al ili en la tria tago: Tion faru, kaj vi restos vivaj,  cxar mi havas timon antaux Dio.
42:19 Se vi estas homoj honestaj, tiam unu el viaj fratoj restu malliberigita en la domo, en kiu oni vin gardas, kaj vi iru kaj forportu hejmen la grenon,  kiun vi acxetis kontraux la malsato.
42:20 Sed vian plej junan fraton venigu al mi, por ke pruvigxu la vereco de viaj vortoj kaj por ke vi ne mortu. Kaj ili faris tiel.
42:21 Kaj ili diris unu al alia: Vere ni estas kulpaj pro nia frato; cxar ni vidis la suferadon de lia animo, kiam li petegis nin, sed ni ne auxskultis;  por tio venis sur nin cxi tiu sufero.
42:22 Kaj Ruben respondis al ili, dirante: Mi diris ja al vi: Ne peku rilate la infanon; sed vi ne obeis; nun lia sango estas repostulata.
42:23 Kaj ili ne sciis, ke Jozef komprenas; cxar inter ili estis tradukanto.
42:24 Kaj li deturnis sin de ili kaj ekploris; poste li denove returnis sin al ili kaj parolis kun ili, kaj li prenis el inter ili Simeonon kaj ligis lin antaux iliaj okuloj.
42:25 Kaj Jozef ordonis plenigi iliajn sakojn per greno kaj redoni ilian monon al cxiu en lian sakon kaj doni al ili mangxajxon por la vojo. Tiel oni faris al ili.
42:26 Kaj ili metis sian grenon sur siajn azenojn kaj foriris.
42:27 Kaj unu el ili malfermis sian sakon, por doni furagxon al sia azeno dum la nokta halto, kaj li ekvidis sian monon, kiu estis en la aperturo de lia sako.
42:28 Kaj li diris al siaj fratoj: Mia mono estas redonita; jen gxi estas en mia sako. Tiam konsternigxis iliaj koroj, kaj kun tremo ili diris unuj al la aliaj: Kial Dio faris tion al ni?
42:29 Kiam ili venis al sia patro Jakob en la landon Kanaanan, ili rakontis al li cxion, kio okazis al ili, dirante:
42:30 La homo, kiu estas sinjoro super tiu lando, parolis kun ni malafable,  kaj diris, ke ni estas spionoj en la lando.
42:31 Kaj ni diris al li: Ni estas homoj honestaj, ni neniam estis spionoj;
42:32 ni estas dek du fratoj, filoj de nia patro; unu malaperis, kaj la plej juna estas nun kun nia patro en la lando Kanaana.
42:33 Tiam diris al ni la homo, kiu estas sinjoro super la lando: Per tio mi konvinkigxos, ke vi estas homoj honestaj: unu el viaj fratoj lasu cxe mi, kaj la necesan grenon por via hejmo prenu kaj iru;
42:34 kaj venigu al mi vian plej junan fraton; tiam mi scios, ke vi ne estas spionoj, ke vi estas honestaj homoj; vian fraton mi redonos al vi, kaj vi povos negoci en la lando.
42:35 Kiam ili malplenigis siajn sakojn, montrigxis, ke cxiu el ili havas sian ligajxon da mono en sia sako. Kaj ili vidis siajn ligajxojn da mono, ili kaj ilia patro, kaj ili timigxis.
42:36 Kaj ilia patro Jakob diris al ili: Vi min seninfanigis; Jozef forestas,  kaj Simeon forestas, kaj Benjamenon vi volas forpreni! sur min cxio falis!
42:37 Tiam Ruben diris al sia patro jene: Miajn du filojn mortigu, se mi ne revenigos lin al vi; donu lin en mian manon, kaj mi revenigos lin al vi.
42:38 Sed li diris: Mia filo ne iros kun vi; cxar lia frato mortis, kaj li sola restis. Se lin trafos malfelicxo sur la vojo, kiun vi iros, tiam vi enirigos miajn grizajn harojn kun malgxojo en SXeolon.
43:1 La malsato estis tre premanta en la lando.
43:2 Kiam ili formangxis la grenon, kiun ili venigis el Egiptujo, ilia patro diris al ili: Iru denove kaj acxetu por ni iom da pano.
43:3 Tiam Jehuda diris al li jene: Tiu homo tre severe diris al ni: Ne aperu antaux mi, se via frato ne estos kun vi.
43:4 Se vi sendos nian fraton kun ni, tiam ni iros kaj acxetos por vi panon;
43:5 sed se vi ne sendos, tiam ni ne iros; cxar tiu homo diris al ni: Ne aperu antaux mi, se via frato ne estos kun vi.
43:6 Kaj Izrael diris: Kial vi faris al mi tian malbonon, kaj diris al la homo, ke vi havas ankoraux fraton?
43:7 Kaj ili diris: La homo severe demandis pri ni kaj pri nia familio,  dirante: CXu via patro ankoraux vivas? cxu vi havas fraton? Kaj ni respondis al li tiujn demandojn. CXu ni povis scii, ke li diros: Venigu vian fraton?
43:8 Kaj Jehuda diris al sia patro Izrael: Sendu la knabon kun mi, tiam ni levigxos kaj iros, por ke ni vivu kaj ne mortu, ni kaj vi kaj niaj infanoj.
43:9 Mi garantios por li, el miaj manoj vi lin postulos. Se mi ne revenigos lin al vi kaj ne starigos antaux via vizagxo, tiam mi estos kulpa antaux vi dum la tuta vivo.
43:10 Se ni ne prokrastus, ni jam du fojojn estus revenintaj.
43:11 Tiam diris al ili ilia patro Izrael: Se estas tiel, tiam faru jene:  prenu el la plej bonaj fruktoj de la lando en viajn vazojn, kaj alportu al la homo donacon: iom da balzamo kaj iom da mielo, aromajxon kaj mirhon,  pistakojn kaj migdalojn.
43:12 Kaj da mono prenu duoblan sumon en viajn manojn, kaj la monon, kiu estis metita returne en la aperturojn de viaj sakoj, redonu per viaj manoj:  eble okazis eraro.
43:13 Kaj vian fraton prenu, kaj levigxu kaj iru returne al tiu homo.
43:14 Kaj Dio la Plejpotenca akirigu al vi kompaton de tiu homo, ke li resendu kun vi vian alian fraton kaj Benjamenon; sed mi, se mi seninfanigxis,  mi restu seninfana.
43:15 Kaj la homoj prenis tiujn donacojn, kaj da mono ili prenis duoblan sumon en siajn manojn, kaj ankaux Benjamenon; kaj ili levigxis kaj iris Egiptujon kaj starigxis antaux Jozef.
43:16 Kiam Jozef vidis kun ili Benjamenon, li diris al la estro de sia domo:  Enkonduku tiujn homojn en la domon, kaj bucxu bruton kaj pretigu; cxar kun mi mangxos tiuj homoj hodiaux tagmeze.
43:17 Kaj la homo faris, kiel diris Jozef, kaj la homo enkondukis tiujn homojn en la domon de Jozef.
43:18 Kaj tiuj homoj ektimis, kiam oni enkondukis ilin en la domon de Jozef,  kaj ili diris: Pro la mono, kiu antauxe estis metita returne en niajn sakojn,  oni enkondukis nin, por jxeti sur nin kalumnion kaj ataki nin, kaj preni nin kiel sklavojn kune kun niaj azenoj.
43:19 Kaj ili aliris al la homo, kiu estis estro super la domo de Jozef, kaj ekparolis al li cxe la pordo de la domo.
43:20 Kaj ili diris: Pardonu, nia sinjoro! ni estis venintaj, por acxeti panon;
43:21 sed kiam ni venis al la noktohaltejo kaj ni malfermis niajn sakojn, ni ekvidis, ke la mono de cxiu el ni estas en la aperturo de lia sako, nia mono laux gxia plena pezo; tial ni gxin realportis per niaj manoj.
43:22 Kaj alian monon ni alportis per niaj manoj, por acxeti panon. Ni ne scias, kiu metis nian monon en niajn sakojn.
43:23 Kaj li diris: Estu trankvilaj, ne timu. Via Dio kaj la Dio de via patro donis al vi trezoron en viajn sakojn; vian monon mi ricevis. Kaj li elkondukis al ili Simeonon.
43:24 Kaj tiu homo enkondukis ilin en la domon de Jozef kaj donis akvon, kaj ili lavis siajn piedojn; kaj li donis mangxon al iliaj azenoj.
43:25 Kaj ili pretigis la donacojn por la veno de Jozef tagmeze; cxar ili auxdis, ke tie ili mangxos panon.
43:26 Kaj Jozef venis hejmen; kaj ili alportis al li en la domon la donacojn,  kiujn ili havis en la manoj, kaj klinigxis al li gxis la tero.
43:27 Kaj li demandis ilin pri ilia farto, kaj diris: CXu bone fartas via maljuna patro, pri kiu vi diris al mi? cxu li vivas ankoraux?
43:28 Kaj ili diris: Via sklavo nia patro fartas bone; li vivas ankoraux. Kaj ili klinigxis kaj jxetis sin antaux li sur la teron.
43:29 Kaj li levis siajn okulojn, kaj ekvidis sian fraton Benjamen, la filon de lia patrino, kaj li diris: CXu tio estas via plej juna frato, pri kiu vi diris al mi? Kaj li diris: Dio vin favoru, mia filo.
43:30 Kaj Jozef forrapidis, cxar ekflamis lia interno pro lia frato kaj li volis plori. Kaj li eniris en internan cxambron kaj ploris tie.
43:31 Sed li lavis sian vizagxon kaj eliris, kaj tenis sin forte, kaj diris:  Surtabligu panon!
43:32 Kaj oni surtabligis por li aparte, kaj por ili aparte, kaj por la Egiptoj, kiuj mangxis kun li, aparte; cxar la Egiptoj ne povas mangxi panon kun Hebreoj: tio estas abomenindajxo por ili.
43:33 Kaj ili sidigxis antaux li, pli maljuna laux sia maljuneco kaj pli juna laux sia juneco; kaj la homoj miris unu antaux alia.
43:34 Kaj oni portis al ili mangxajxon de lia tablo; sed la porcio de Benjamen estis kvinoble pli granda, ol la porcioj de cxiuj. Kaj ili trinkis kaj ebriigxis kun li.
44:1 Kaj Jozef ordonis al la estro de sia domo jene: Plenigu la sakojn de tiuj homoj per greno tiom, kiom ili nur povas porti, kaj metu la monon de cxiu en la aperturon de lia sako;
44:2 kaj mian pokalon, la argxentan pokalon, metu en la aperturon de la sako de la plej juna, kune kun la mono por lia greno. Kaj tiu faris, kiel Jozef diris.
44:3 Kiam eklumis la mateno, oni forsendis la homojn, ilin kaj iliajn azenojn.
44:4 Kiam ili eliris el la urbo kaj ankoraux ne estis malproksime, Jozef diris al la estro de sia domo: Levigxu, kuru post tiuj homoj, kaj kiam vi atingos ilin, diru al ili: Kial vi pagis malbonon por bono?
44:5 GXi estas ja tiu pokalo, el kiu trinkas mia sinjoro, kaj li ankaux auxguras sur gxi! vi agis malbone!
44:6 Kaj li kuratingis ilin kaj diris al ili tiujn vortojn.
44:7 Kaj ili diris al li: Kial mia sinjoro parolas tiajn vortojn? Dio gardu viajn sklavojn de farado de tia afero!
44:8 Jen la monon, kiun ni trovis en la aperturoj de niaj sakoj, ni realportis al vi el la lando Kanaana; kiel do ni sxtelus el la domo de via sinjoro argxenton aux oron?
44:9 Tiu el viaj sklavoj, cxe kiu oni gxin trovos, mortu, kaj ankaux ni farigxu sklavoj al mia sinjoro.
44:10 Kaj li diris: GXi estu laux viaj vortoj: tiu, cxe kiu gxi trovigxos,  estu mia sklavo, sed vi estos senkulpaj.
44:11 Kaj rapide cxiu el ili mallevis sian sakon sur la teron, kaj cxiu malfermis sian sakon.
44:12 Kaj li sercxis; de la plej maljuna li komencis, kaj per la plej juna li finis. Kaj la pokalo trovigxis en la sako de Benjamen.
44:13 Tiam ili dissxiris siajn vestojn, kaj cxiu metis la sxargxon sur sian azenon, kaj ili reiris en la urbon.
44:14 Kaj Jehuda kaj liaj fratoj venis en la domon de Jozef, kiu estis ankoraux tie, kaj ili jxetis sin antaux li sur la teron.
44:15 Kaj Jozef diris al ili: Kian aferon vi faris! cxu vi ne scias, ke tia homo, kiel mi, facile divenos?
44:16 Tiam Jehuda diris: Kion ni diru al mia sinjoro? kion ni parolu kaj per kio ni nin pravigu? Dio trovis la pekon de viaj sklavoj! jen ni estas sklavoj al mia sinjoro, ni kaj ankaux tiu, en kies manoj trovigxis la pokalo.
44:17 Sed li diris: Dio min gardu de tia faro! la homo, en kies mano trovigxis la pokalo, estos sklavo al mi, sed vi iru en paco al via patro.
44:18 Tiam Jehuda aliris al li, kaj diris: Permesu, mia sinjoro, ke via sklavo diru vorton en la orelojn de mia sinjoro, kaj ne kolerigxu kontraux via sklavo, cxar vi estas kiel Faraono.
44:19 Mia sinjoro demandis siajn sklavojn, dirante: CXu vi havas patron aux fraton?
44:20 Kaj ni diris al mia sinjoro: Ni havas maljunan patron, kaj malgrandan knabon, naskitan en lia maljuneco; kaj lia frato mortis, kaj li restis sola de sia patrino, kaj lia patro lin amas.
44:21 Tiam vi diris al viaj sklavoj: Venigu lin al mi, ke mi lin rigardu.
44:22 Sed ni diris al mia sinjoro: La knabo ne povas forlasi sian patron;  cxar se li forlasos sian patron, tiu mortos.
44:23 Tiam vi diris al viaj sklavoj: Se ne venos kun vi via plej juna frato,  tiam ne aperu plu antaux mia vizagxo.
44:24 Kaj kiam ni venis al via sklavo nia patro, ni diris al li la vortojn de mia sinjoro.
44:25 Nia patro diris: Reiru, acxetu por ni iom da greno.
44:26 Sed ni diris: Ni ne povas iri; se estos kun ni nia plej juna frato,  tiam ni iros; cxar ni ne povas aperi antaux la vizagxo de tiu homo, se nia plej juna frato ne estos kun ni.
44:27 Tiam via sklavo nia patro diris al ni: Vi scias, ke mia edzino naskis al mi du;
44:28 sed unu foriris de mi, kaj mi diris: Li estas dissxirita; kaj mi ne vidis lin gxis nun;
44:29 se vi ankaux cxi tiun prenos de mi kaj lin trafos malfelicxo, tiam vi enirigos miajn grizajn harojn kun malgxojo en SXeolon.
44:30 Kaj nun se mi venos al via sklavo mia patro kaj ne estos kun ni la knabo, al kies animo estas alligita lia animo,
44:31 tiam, ekvidinte, ke la knabo forestas, li mortos; kaj viaj sklavoj enirigos la grizajn harojn de via sklavo nia patro kun malgxojo en SXeolon.
44:32 CXar mi, via sklavo, garantiis por la knabo antaux mia patro, dirante:  Se mi ne revenigos lin al vi, mi estos kulpa antaux mia patro por cxiam.
44:33 Tial mi, via sklavo, restu anstataux la knabo kiel sklavo cxe mia sinjoro, sed la knabo iru kun siaj fratoj.
44:34 CXar kiel mi iros al mia patro, se la knabo ne estos kun mi? mi tiam vidus la malfelicxon, kiu trafos mian patron.
45:1 Tiam Jozef ne povis plu sin deteni antaux cxiuj, kiuj staris cxirkaux li, kaj li ekkriis: Elirigu cxiujn for de mi. Kaj neniu restis cxe li, kiam Jozef rekonigis sin al siaj fratoj.
45:2 Kaj li lauxte ekploris, kaj auxdis la Egiptoj, kaj auxdis la domo de Faraono.
45:3 Kaj Jozef diris al siaj fratoj: Mi estas Jozef; cxu mia patro vivas ankoraux? Sed liaj fratoj ne povis respondi al li, cxar ili konfuzigxis antaux li.
45:4 Kaj Jozef diris al siaj fratoj: Aliru do al mi. Kaj ili aliris. Kaj li diris: Mi estas Jozef, via frato, kiun vi vendis en Egiptujon.
45:5 Sed nun ne afliktigxu, kaj ne bedauxru, ke vi vendis min cxi tien; cxar por la savo de via vivo Dio sendis min antaux vi.
45:6 CXar nun jam du jarojn dauxras la malsato en la lando, sed ankoraux dum kvin jaroj ne estos plugado nek rikoltado.
45:7 Kaj Dio sendis min antaux vi, por vin restigi sur la tero kaj por konservi vian vivon per granda savo.
45:8 Sciu do, ne vi sendis min cxi tien, sed Dio; kaj Li faris min patro al Faraono, kaj sinjoro super lia tuta domo, kaj reganto super la tuta Egipta lando.
45:9 Iru rapide al mia patro, kaj diru al li: Tiele diris via filo Jozef: Dio faris min sinjoro super la tuta Egiptujo; venu al mi, ne prokrastu.
45:10 Vi logxos en la lando Gosxen, kaj vi estos proksime de mi, vi kaj viaj filoj kaj la filoj de viaj filoj, kaj viaj sxafoj kaj viaj bovoj, kaj cxio,  kion vi havas.
45:11 Kaj mi nutros vin tie, cxar ankoraux kvin jarojn dauxros la malsato;  por ke ne mizerigxu vi kaj via domo, kaj cxio, kion vi havas.
45:12 Kaj jen viaj okuloj nun vidas, kaj ankaux la okuloj de mia frato Benjamen, ke mia busxo parolas al vi.
45:13 Kaj rakontu al mia patro pri mia tuta gloro en Egiptujo, kaj cxion,  kion vi vidis; kaj rapide venigu mian patron cxi tien.
45:14 Kaj li jxetis sin sur la kolon de sia frato Benjamen kaj ploris, kaj Benjamen ploris sur lia kolo.
45:15 Kaj li kisis cxiujn siajn fratojn kaj ploris super ili. Poste liaj fratoj ekparolis kun li.
45:16 Kaj la famo venis en la domon de Faraono, ke venis la fratoj de Jozef.  Kaj tio placxis al Faraono kaj al liaj servantoj.
45:17 Kaj Faraono diris al Jozef: Diru al viaj fratoj: Faru tion, sxargxu viajn brutojn kaj iru en la landon Kanaanan;
45:18 kaj prenu vian patron kaj viajn familiojn, kaj venu al mi; mi donos al vi cxion bonan en la Egipta lando, kaj vi mangxos la grasajxon de la lando.
45:19 Kaj ordonu al ili jene: Prenu al vi el la Egipta lando veturilojn por viaj infanoj kaj virinoj, kaj kunprenu vian patron kaj venu.
45:20 Kaj ne tro zorgu pri viaj ajxoj; cxar cxio bona en la Egipta lando estas al via dispono.
45:21 Kaj la filoj de Izrael faris tiel. Kaj Jozef donis al ili veturilojn laux la ordono de Faraono, kaj li donis al ili provizojn por la vojo.
45:22 Al cxiuj li donis novajn vestojn, sed al Benjamen li donis tricent argxentajn monerojn kaj kvin novajn vestojn.
45:23 Kaj por sia patro li sendis dek azenojn, sxargxitajn per bonajxo el Egiptujo, kaj dek azeninojn, sxargxitajn per greno, pano, kaj mangxajxo por lia patro por la vojo.
45:24 Kaj li forsendis siajn fratojn, kaj ili iris. Kaj li diris al ili: Ne malpacu dum la vojo.
45:25 Kaj ili eliris el Egiptujo kaj venis en la landon Kanaanan al sia patro Jakob.
45:26 Kaj ili sciigis al li, dirante: Jozef vivas ankoraux, kaj li regas nun super la tuta Egipta lando. Kaj lia koro konfuzigxis, cxar li ne kredis al ili.
45:27 Kaj ili rediris al li cxiujn vortojn de Jozef, kiujn li diris al ili;  kaj li vidis la veturilojn, kiujn Jozef sendis, por veturigi lin, kaj tiam la spirito de ilia patro Jakob revivigxis.
45:28 Kaj Izrael diris: Suficxas, ke mia filo Jozef ankoraux vivas: mi iros kaj vidos lin, antaux ol mi mortos.
46:1 Izrael ekiris kun cxio, kion li havis, kaj li venis en Beer-SXeban, kaj li alportis oferojn al la Dio de sia patro Isaak.
46:2 Kaj Dio diris al Izrael en nokta vizio: Jakob! Jakob! Kaj tiu diris: Jen mi estas.
46:3 Kaj Li diris: Mi estas Dio, la Dio de via patro. Ne timu iri Egiptujon,  cxar Mi tie faros vin granda popolo.
46:4 Mi iros kun vi Egiptujon, kaj Mi ankaux revenigos vin; kaj Jozef metos sian manon sur viajn okulojn.
46:5 Kaj Jakob levigxis el Beer-SXeba; kaj la filoj de Izrael ekveturigis sian patron Jakob kaj siajn infanojn kaj siajn edzinojn sur la veturiloj,  kiujn sendis Faraono, por alveturigi lin.
46:6 Kaj ili prenis siajn brutojn, kaj sian havon, kiun ili akiris en la lando Kanaana, kaj venis Egiptujon, Jakob kaj lia tuta idaro kun li.
46:7 Siajn filojn kaj nepojn, siajn filinojn kaj nepinojn, kaj sian tutan idaron li venigis kun si en Egiptujon.
46:8 Jen estas la nomoj de la filoj de Izrael, kiuj venis Egiptujon: Jakob kaj liaj filoj. La unuenaskito de Jabob, Ruben.
46:9 Kaj la filoj de Ruben: HXanohx kaj Palu kaj HXecron kaj Karmi.
46:10 Kaj la filoj de Simeon: Jemuel kaj Jamin kaj Ohad kaj Jahxin kaj Cohxar, kaj SXaul, filo de Kanaanidino.
46:11 Kaj la filoj de Levi: Gersxon, Kehat, kaj Merari.
46:12 Kaj la filoj de Jehuda: Er kaj Onan kaj SXela kaj Perec kaj Zerahx; sed Er kaj Onan mortis en la lando Kanaana. Kaj la filoj de Perec estis: HXecron kaj HXamul.
46:13 Kaj la filoj de Isahxar: Tola kaj Puva kaj Job kaj SXimron.
46:14 Kaj la filoj de Zebulun: Sered kaj Elon kaj Jahxleel.
46:15 Tio estas la filoj de Lea, kiujn sxi naskis al Jakob en Mezopotamio,  kaj lia filino Dina. La nombro de cxiuj animoj de liaj filoj kaj filinoj estis tridek tri.
46:16 Kaj la filoj de Gad: Cifjon kaj HXagi, SXuni kaj Ecbon, Eri kaj Arod kaj Areli.
46:17 Kaj la filoj de Asxer: Jimna kaj Jisxva kaj Jisxvi kaj Beria, kaj Serahx, ilia fratino; kaj la filoj de Beria: HXeber kaj Malkiel.
46:18 Tio estas la filoj de Zilpa, kiun Laban donis al sia filino Lea; kaj sxi naskis ilin al Jakob, dek ses animojn.
46:19 La filoj de Rahxel, edzino de Jakob: Jozef kaj Benjamen.
46:20 Kaj al Jozef en la lando Egipta naskigxis Manase kaj Efraim, kiujn naskis al li Asnat, filino de Poti-Fera, pastro el On.
46:21 Kaj la filoj de Benjamen: Bela kaj Behxer kaj Asxbel, Gera kaj Naaman,  Ehxi kaj Rosx, Mupim kaj HXupim kaj Ard.
46:22 Tio estas la filoj de Rahxel, kiuj naskigxis al Jakob, kune dek kvar animoj.
46:23 Kaj la filoj de Dan: HXusxim.
46:24 Kaj la filoj de Naftali: Jahxceel kaj Guni kaj Jecer kaj SXilem.
46:25 Tio estas la filoj de Bilha, kiun donis Laban al sia filino Rahxel; sxi naskis ilin al Jakob, kune sep animojn.
46:26 La nombro de cxiuj animoj, kiuj venis kun Jakob en Egiptujon, kiuj eliris el lia lumbo, krom la edzinoj de la filoj de Jakob, estis sesdek ses.
46:27 Kaj la filoj de Jozef, kiuj naskigxis al li en Egiptujo, estis du animoj. La nombro de cxiuj animoj de la domo de Jakob, kiuj venis Egiptujon,  estis sepdek.
46:28 Jehudan li sendis antaux si al Jozef, por ke li informu lin antauxe pri Gosxen. Kaj ili venis en la landon Gosxen.
46:29 Kaj Jozef jungis sian cxaron kaj veturis renkonte al sia patro Izrael en la landon Gosxen. Kaj kiam li ekvidis lin, li jxetis sin sur lian kolon kaj longe ploris sur lia kolo.
46:30 Kaj Izrael diris al Jozef: Nun mi volonte mortos, vidinte vian vizagxon, cxar vi vivas ankoraux.
46:31 Kaj Jozef diris al siaj fratoj kaj al la domo de sia patro: Mi iros kaj rakontos al Faraono, kaj diros al li: Miaj fratoj kaj la domo de mia patro,  kiuj estis en la lando Kanaana, venis al mi;
46:32 kaj tiuj homoj estas pasxtistoj, cxar ili estas brutedukistoj; kaj siajn malgrandajn kaj grandajn brutojn, kaj cxion, kion ili havas, ili kunportis.
46:33 Kaj se Faraono vin alvokos, kaj diros: Kio estas via okupo?
46:34 tiam diru: Viaj sklavoj estis brutedukistoj de nia juneco gxis nun,  kiel ni, tiel ankaux niaj patroj; por ke vi enlogxigxu en la lando Gosxen;  cxar cxiu pasxtisto estas abomenindajxo por la Egiptoj.
47:1 Jozef venis kaj sciigis al Faraono, kaj diris: Mia patro kaj miaj fratoj kaj iliaj malgrandaj kaj grandaj brutoj, kaj cxio, kio apartenas al ili,  venis el la lando Kanaana, kaj nun ili estas en la lando Gosxen.
47:2 Kaj el inter siaj fratoj li prenis kvin homojn kaj starigis ilin antaux Faraono.
47:3 Kaj Faraono diris al liaj fratoj: Kio estas via okupo? Kaj ili diris al Faraono: Viaj sklavoj estas brutedukistoj, kiel ni, tiel ankaux niaj patroj.
47:4 Kaj ili diris al Faraono: Ni venis, por logxi en la lando; cxar ne ekzistas pasxtajxo por la brutoj de viaj sklavoj, cxar forta estas la malsato en la lando Kanaana; permesu do, ke viaj sklavoj logxu en la lando Gosxen.
47:5 Tiam Faraono diris al Jozef jene: Via patro kaj viaj fratoj venis al vi;
47:6 la lando Egipta estas antaux vi; en la plej bona loko de la lando logxigu vian patron kaj viajn fratojn; ili logxu en la lando Gosxen; kaj se vi scias, ke estas inter ili kapablaj homoj, faru ilin administrantoj de miaj brutoj.
47:7 Kaj Jozef enkondukis sian patron Jakob kaj starigis lin antaux Faraono;  kaj Jakob benis Faraonon.
47:8 Faraono diris al Jakob: Kian agxon vi havas?
47:9 Kaj Jakob diris al Faraono: La nombro de la jaroj de mia migrado estas cent tridek jaroj; malmultaj kaj malbonaj estis la jaroj de mia vivo, kaj ili ne atingis la nombron de la jaroj de la vivo de miaj patroj dum ilia migrado.
47:10 Kaj Jakob benis Faraonon kaj foriris de Faraono.
47:11 Kaj Jozef enlogxigis sian patron kaj siajn fratojn, kaj donis al ili posedajxon en la Egipta lando, en la lando Rameses, kiel Faraono ordonis.
47:12 Kaj Jozef havigis panon al sia patro kaj al siaj fratoj kaj al la tuta domo de sia patro, laux la nombro de la infanoj.
47:13 Ne estis pano sur la tuta tero, cxar la malsato estis tre forta; kaj senfortigxis de la malsato la lando Egipta kaj la lando Kanaana.
47:14 Kaj Jozef kolektis la tutan monon, kiu trovigxis en la lando Egipta kaj en la lando Kanaana, pro la greno, kiun oni acxetadis; kaj Jozef enportis la tutan monon en la domon de Faraono.
47:15 Kiam ne estis plu mono en la lando Egipta kaj en la lando Kanaana,  cxiuj Egiptoj venis al Jozef, kaj diris: Donu al ni panon; kial ni mortu antaux vi pro tio, ke ni jam ne havas monon?
47:16 Tiam Jozef diris: Donu viajn brutojn; kaj mi donos al vi panon pro viaj brutoj, se vi jam ne havas monon.
47:17 Kaj ili alkondukis siajn brutojn al Jozef; kaj Jozef donis al ili panon pro cxevaloj, sxafoj, bovoj, kaj azenoj, kaj li provizadis al ili panon pro cxiuj iliaj brutoj en tiu jaro.
47:18 Kiam finigxis tiu jaro, ili venis al li en la dua jaro, kaj diris al li: Ni ne kasxos antaux nia sinjoro, ke monon ni jam ne havas, kaj la brutoj estas cxe nia sinjoro; nenio restis antaux nia sinjoro krom niaj korpoj kaj nia tero;
47:19 kial ni pereu antaux viaj okuloj, ni kaj nia tero? acxetu nin kaj nian teron pro la pano, kaj ni kaj nia tero estu sklavoj al Faraono; kaj donu semon, por ke ni vivu kaj ne mortu kaj la tero ne dezertigxu.
47:20 Kaj Jozef acxetis la tutan Egiptan teron por Faraono; cxar la Egiptoj vendis cxiu sian kampon, cxar forte premis ilin la malsato. Kaj la tero farigxis proprajxo de Faraono.
47:21 Kaj la popolon li transirigis en la urbojn, de unu fino de Egiptujo gxis la alia.
47:22 Nur la teron de la pastroj li ne acxetis; cxar la pastroj havis parton,  difinitan de Faraono, kaj ili mangxadis sian parton, kiun donis al ili Faraono, tial ili ne vendis sian teron.
47:23 Kaj Jozef diris al la popolo: Jen mi acxetis vin hodiaux kaj vian teron por Faraono; jen mi donas al vi semon, kaj prisemu la teron.
47:24 Kaj kiam vi havos rikolton, vi donos kvinonon al Faraono, kaj kvar partoj apartenos al vi, por prisemi la kampon kaj por mangxi, por vi, por cxio, kio estas en viaj domoj, kaj por viaj infanoj.
47:25 Kaj ili diris: Vi konservis nian vivon; ni akiru favoron de nia sinjoro, kaj ni estu sklavoj al Faraono.
47:26 Kaj Jozef faris gxin legxo gxis la hodiauxa tago: de la tero Egipta kvinono de la produktoj apartenas al Faraono. Nur la tero de la pastroj ne farigxis proprajxo de Faraono.
47:27 Kaj Izrael eklogxis en la lando Egipta, en la lando Gosxen; kaj ili posedis gxin kaj fruktis kaj multigxis forte.
47:28 Kaj Jakob vivis en la lando Egipta dek sep jarojn. Kaj la dauxro de la vivo de Jakob estis cent kvardek sep jaroj.
47:29 Kiam alproksimigxis la tempo, kiam Izrael devis morti, li alvokis sian filon Jozef, kaj diris al li: Se mi akiris vian favoron, metu vian manon sub mian femuron kaj faru al mi favorkorajxon kaj fidelajxon, ne enterigu min en Egiptujo;
47:30 sed mi kusxu kun miaj patroj; elportu min el Egiptujo kaj entombigu min en ilia tombujo. Kaj tiu diris: Mi faros, kiel vi diris.
47:31 Kaj li diris: JXuru al mi. Kaj tiu jxuris. Kaj Izrael adorklinigxis sur la kapa parto de la lito.
48:1 Post tiuj okazintajxoj oni sciigis al Jozef: Jen, via patro estas malsana. Kaj li prenis kun si siajn du filojn, Manase kaj Efraim.
48:2 Kaj oni sciigis al Jakob, dirante: Jen via filo Jozef venas al vi. Tiam Izrael strecxis siajn fortojn kaj sidigxis sur la lito.
48:3 Kaj Jakob diris al Jozef: Dio la Plejpotenca aperis al mi en Luz, en la lando Kanaana, kaj benis min.
48:4 Kaj Li diris al mi: Mi fruktigos vin kaj multigos vin kaj faros vin amaso da popoloj, kaj Mi donos cxi tiun landon al via idaro post vi kiel eternan posedajxon.
48:5 Kaj nun viaj du filoj, kiuj naskigxis al vi en la lando Egipta antaux mia alveno al vi en Egiptujon, estas miaj; Efraim kaj Manase estu al mi, kiel Ruben kaj Simeon.
48:6 Sed viaj infanoj, kiuj naskigxos al vi post ili, estu viaj; per la nomo de siaj fratoj ili estos nomataj en sia hereda parto.
48:7 Kiam mi venis el Mezopotamio, mortis cxe mi Rahxel en la lando Kanaana,  dum la vojo, kiam restis ankoraux iom da tero gxis Efrata; kaj mi enterigis sxin tie sur la vojo al Efrata, kiu estas nomata ankaux Bet-Lehxem.
48:8 Kaj Izrael ekvidis la filojn de Jozef, kaj diris: Kiuj estas cxi tiuj?
48:9 Kaj Jozef diris al sia patro: Ili estas miaj filoj, kiujn donis al mi Dio cxi tie. Kaj tiu diris: Alkonduku ilin al mi, kaj mi benos ilin.
48:10 La okuloj de Izrael malfortigxis de maljuneco, li ne povis bone vidi.  Jozef alkondukis ilin al li, kaj li kisis ilin kaj cxirkauxprenis ilin.
48:11 Kaj Izrael diris al Jozef: Vidi vian vizagxon mi ne esperis, kaj jen Dio vidigis al mi ecx vian idaron.
48:12 Kaj Jozef forigis ilin de liaj genuoj, kaj klinigxis antaux li vizagxaltere.
48:13 Kaj Jozef prenis ambaux, Efraimon per sia dekstra mano, kontraux la maldekstra de Izrael, kaj Manasen per sia maldekstra mano, kontraux la dekstra de Izrael, kaj alkondukis ilin al li.
48:14 Sed Izrael etendis sian dekstran manon kaj metis gxin sur la kapon de Efraim, kvankam li estis la pli juna, kaj sian maldekstran sur la kapon de Manase; li intence tiel faris per siaj manoj, cxar Manase estis la unuenaskito.
48:15 Kaj li benis Jozefon, kaj diris: Dio, antaux kiu iradis miaj patroj Abraham kaj Isaak, Dio, kiu pasxtis min de mia naskigxo gxis la nuna tago,
48:16 la angxelo, kiu savis min de cxia malbono-Li benu la knabojn; oni nomu ilin per mia nomo kaj per la nomo de miaj patroj Abraham kaj Isaak, kaj ili kresku kaj multigxu sur la tero.
48:17 Jozef vidis, ke lia patro metis sian dekstran manon sur la kapon de Efraim, kaj tio ne placxis al li; kaj li prenis la manon de sia patro, por deturni gxin de la kapo de Efraim sur la kapon de Manase.
48:18 Kaj Jozef diris al sia patro: Ne tiel, mia patro, cxar cxi tiu estas la unuenaskito; metu vian dekstran manon sur lian kapon.
48:19 Sed lia patro rifuzis, kaj diris: Mi scias, mia filo, mi scias; li ankaux farigxos popolo kaj li ankaux farigxos granda, sed lia pli juna frato estos pli granda ol li, kaj lia idaro estos multenombra inter la popoloj.
48:20 Kaj li benis ilin en tiu tago, dirante: Per vi benados Izrael, dirante:  Dio vin faru kiel Efraim kaj Manase. Kaj li metis Efraimon antaux Manase.
48:21 Kaj Izrael diris al Jozef: Jen mi mortas; kaj Dio estos kun vi kaj revenigos vin en la landon de viaj patroj.
48:22 Kaj mi donas al vi unu pecon da lando preferece antaux viaj fratoj,  kiun mi prenis el la manoj de la Amoridoj per mia glavo kaj pafarko.
49:1 Kaj Jakob alvokis siajn filojn, kaj diris: Kolektigxu, kaj mi sciigos al vi, kio farigxos al vi en la tempo venonta.
49:2 Kunvenu kaj auxskultu, filoj de Jakob,  Kaj auxskultu Izraelon, vian patron.
49:3 Ruben, vi estas mia unuenaskito,  Mia forto kaj komenco de mia vireco,  Supro de digno kaj supro de potenco;
49:4 Rapidema kiel akvo, vi ne staros plej alte,  CXar vi supreniris sur la liton de via patro;  Tiam vi malhonoris mian liton per la supreniro.
49:5 Simeon kaj Levi, fratoj;  Iloj kruelaj estas viaj glavoj,
49:6 En ilian konsilon mia animo ne iru,  Al ilia kunveno ne aligxu mia honoro;  CXar en sia kolero ili mortigis viron Kaj pro sia kaprico ili kripligis bovon.
49:7 Malbenita estu ilia kolero, cxar gxi estas forta,  Kaj ilia furiozo, cxar gxi estas kruela.  Mi dividos ilin en Jakob,  Kaj mi disjxetos ilin en Izrael.
49:8 Jehuda, vin lauxdos viaj fratoj;  Via mano estas sur la nuko de viaj malamikoj;  Klinigxos antaux vi la filoj de via patro.
49:9 Juna leono estas Jehuda;  De cxasakiro, mia filo, vi levigxis.  Li genuigxis, kusxigxis kiel leono kaj kiel leonino;  Kiu lin levos?
49:10 Ne forprenigxos sceptro de Jehuda,  Nek regbastono de inter liaj piedoj,  GXis venos paco Kaj al li humiligxos la popoloj.
49:11 Li alligas al la vinbertrunko sian azenidon Kaj al la delikata vinberbrancxo la filon de sia azenino;  Li lavas en vino sian veston Kaj en sango de vinberoj sian mantelon.
49:12 Liaj okuloj estas rugxaj de vino Kaj la dentoj blankaj de lakto.
49:13 Zebulun logxos cxe la bordo de maro,  CXe albordigxejo de sxipoj,  Kaj lia limo atingos Cidonon.
49:14 Isahxar estas fortosta azeno;  Li kusxos inter la barajxoj.
49:15 Kaj li vidis, ke ripozo estas bona Kaj la tero estas agrabla;  Kaj li klinis sian sxultron por portado Kaj farigxis laboristo por tributo.
49:16 Dan jugxos sian popolon,  Kiel unu el la triboj de Izrael.
49:17 Dan estos serpento cxe la vojo,  Cerasto cxe la irejo,  Mordanto de kalkano de cxevalo,  Ke gxia rajdanto falas malantauxen.
49:18 Vian helpon mi esperas, ho Eternulo.
49:19 Gadon premos amaso,  Sed li repremos gxin je la kalkano.
49:20 CXe Asxer estas grasa lia pano,  Kaj li liverados frandajxojn al regxoj.
49:21 Naftali estas belkura cervo;  Li donas belajn parolojn.
49:22 Fruktoporta arbo estas Jozef,  Fruktoporta arbo super fonto;  La brancxoj etendigxis super la muron.
49:23 CXagrenis lin pafistoj Kaj pafis kaj malamikis kontraux li;
49:24 Sed forta restis lia pafarko Kaj elastaj estas liaj brakoj,  Per la manoj de la Potenculo de Jakob,  Per la Pasxtisto, la Roko de Izrael.
49:25 La Dio de via patro donos al vi helpon,  La Plejpotenculo benos vin Per benoj de la cxielo supre,  Per benoj de la abismo, kiu kusxas malsupre,  Per benoj de la mamoj kaj de la utero.
49:26 La benoj de via patro estas pli fortaj,  Ol la benoj de miaj gepatroj,  GXis la limo de la eternaj altajxoj.  Ili estu sur la kapo de Jozef Kaj sur la verto de la elektito inter liaj fratoj.
49:27 Benjamen estas lupo karnosxira;  Matene li mangxos cxasakiron,  Kaj vespere li dividos rabajxon.
49:28 Tio estas cxiuj dek du triboj de Izrael; kaj tio estas, kion diris al ili ilia patro; kaj li benis ilin, cxiun per aparta beno li benis.
49:29 Kaj li ordonis al ili, kaj diris al ili: Mi alkolektigxas al mia popolo; enterigu min apud miaj patroj en la kaverno, kiu trovigxas sur la kampo de Efron la HXetido,
49:30 en la duobla kampa kaverno, kiu trovigxas antaux Mamre en la lando Kanaana kaj kiun Abraham acxetis kune kun la kampo de Efron la HXetido kiel tomban posedajxon.
49:31 Tie oni enterigis Abrahamon kaj lian edzinon Sara, tie oni enterigis Isaakon kaj lian edzinon Rebeka, kaj tie mi enterigis Lean,
49:32 sur la kampo kaj en la kaverno sur gxi, kiuj estas acxetitaj de el la filoj de HXet.
49:33 Kaj Jakob finis la ordonadon al siaj filoj, kaj li kunigis siajn piedojn sur la lito, kaj mortis kaj alkolektigxis al sia popolo.
50:1 Tiam Jozef jxetis sin sur la vizagxon de sia patro, kaj ploris super li kaj kisis lin.
50:2 Kaj Jozef ordonis al siaj servantoj kuracistoj, balzami lian patron; kaj la kuracistoj balzamis Izraelon.
50:3 Kaj pasis super li kvardek tagoj; cxar tiel longe dauxras la tagoj de balzamado. Kaj la Egiptoj ploris pri li sepdek tagojn.
50:4 Kiam pasis la tagoj de lia priplorado, Jozef ekparolis al la domanoj de Faraono, dirante: Se mi akiris vian favoron, diru al Faraono jene:
50:5 Mia patro jxurigis min, dirante: Jen mi mortas; en mia tombo, kiun mi elfosis al mi en la lando Kanaana, tie vi min enterigu. Nun mi volus iri,  enterigi mian patron, kaj reveni.
50:6 Kaj Faraono diris: Iru kaj enterigu vian patron, kiel li jxurigis vin.
50:7 Kaj Jozef iris, por enterigi sian patron; kaj kun li iris cxiuj servantoj de Faraono, la cxefoj de lia domo kaj cxiuj cxefoj de la lando Egipta,
50:8 kaj la tuta domo de Jozef, kaj liaj fratoj kaj la domo de lia patro; nur siajn infanojn kaj siajn malgrandajn kaj grandajn brutojn ili restigis en la lando Gosxen.
50:9 Kun ili iris ankaux cxaroj kaj rajdantoj; kaj la anaro estis tre granda.
50:10 Ili venis al la placo Atad, kiu estas transe de Jordan, kaj ili faris tie grandan kaj fortan priploradon; kaj li funebris pri sia patro dum sep tagoj.
50:11 Kiam la logxantoj de la lando Kanaana vidis la funebron sur la placo Atad, ili diris: GXi estas granda funebro cxe la Egiptoj; tial la loko ricevis la nomon Abel-Micraim. GXi estas transe de Jordan.
50:12 Kaj liaj infanoj faris kun li, kiel li ordonis al ili.
50:13 Kaj liaj filoj forportis lin en la landon Kanaanan, kaj enterigis lin en la kampa duobla kaverno, kiun Abraham acxetis kune kun la kampo kiel tomban posedajxon de el Efron la HXetido, antaux Mamre.
50:14 Kaj Jozef revenis Egiptujon, li kaj liaj fratoj, kaj cxiuj, kiuj iris kun li, por enterigi lian patron, post kiam ili enterigis lian patron.
50:15 Kiam la fratoj de Jozef vidis, ke ilia patro mortis, ili diris: Eble Jozef ekmalamos nin, kaj repagos al ni pro la tuta malbono, kiun ni faris al li?
50:16 Tial ili sendis al Jozef, por diri al li: Via patro ordonis antaux sia morto jene:
50:17 Tiel diru al Jozef: Mi petas vin, pardonu la kulpon de viaj fratoj kaj ilian pekon, cxar ili faris al vi malbonon. Nun pardonu do la kulpon de la sklavoj de la Dio de via patro. Kaj Jozef ploris, kiam ili parolis al li.
50:18 Kaj iris liaj fratoj mem kaj jxetis sin teren antaux li, kaj diris: Jen ni estas sklavoj al vi.
50:19 Sed Jozef diris al ili: Ne timu; cxar cxu mi estas anstataux Dio?
50:20 Vi intencis fari al mi malbonon; sed Dio arangxis de tio bonon, por fari tiel, kiel nun estas, por konservi la vivon de multe da homoj.
50:21 Kaj nun ne timu; mi nutros vin kaj viajn infanojn. Kaj li konsolis ilin kaj parolis al ili kore.
50:22 Kaj Jozef logxis en Egiptujo, li kaj la domo de lia patro; kaj Jozef vivis cent dek jarojn.
50:23 Kaj Jozef vidis cxe Efraim infanojn gxis la tria generacio; ankaux la infanoj de Mahxir, filo de Manase, naskigxis sur la genuoj de Jozef.
50:24 Kaj Jozef diris al siaj fratoj: Mi mortas, sed Dio rememoros vin, kaj elkondukos vin el cxi tiu lando en la landon, pri kiu Li jxuris al Abraham,  Isaak, kaj Jakob.
50:25 Kaj Jozef jxurigis la filojn de Izrael, dirante: Kiam Dio rememoros vin, tiam elportu miajn ostojn el cxi tie.
50:26 Kaj Jozef mortis en la agxo de cent dek jaroj; kaj oni balzamis lin kaj metis lin en cxerkon en Egiptujo.


Next: Exodus

1:1 Jen estas la nomoj de la filoj de Izrael, kiuj venis Egiptujon kun Jakob; cxiu venis kun siaj domanoj:
1:2 Ruben, Simeon, Levi, kaj Jehuda;
1:3 Isahxar, Zebulun, kaj Benjamen;
1:4 Dan kaj Naftali, Gad kaj Asxer.
1:5 Kaj la nombro de cxiuj animoj, kiuj eliris el la lumbo de Jakob, estis sepdek; kaj Jozef estis jam en Egiptujo.
1:6 Kaj mortis Jozef kaj cxiuj liaj fratoj kaj tiu tuta generacio.
1:7 Kaj la Izraelidoj fruktis kaj diskreskis kaj multigxis kaj treege fortigxis, kaj la lando plenigxis de ili.
1:8 Aperis en Egiptujo nova regxo, kiu ne konis Jozefon.
1:9 Kaj li diris al sia popolo:Jen la popolo de la Izraelidoj estas pli multenombra kaj pli forta ol ni;
1:10 ni uzu do ruzon kontraux gxi, por ke gxi ne multigxu, cxar se okazos milito, tiam ankaux tiu popolo aligxos al niaj malamikoj kaj militos kontraux ni kaj foriros el la lando.
1:11 Kaj oni metis super ilin laborestrojn, por premi ilin per malfacilaj laboroj. Kaj ili konstruis por Faraono provizejajn urbojn Pitom kaj Rameses.
1:12 Sed ju pli oni premis ilin, des pli ili multigxis kaj kreskis; kaj la Izraelidoj farigxis terurajxo.
1:13 Kaj la Egiptoj laborigis la Izraelidojn kruele.
1:14 Kaj ili maldolcxigis al ili la vivon per malfacila laboro super argilo kaj brikoj, kaj per cxia laboro sur la kampo, per cxiaj laboroj, kiujn ili kruele metis sur ilin.
1:15 Kaj la regxo de Egiptujo parolis al la Hebreaj akusxistinoj, el kiuj unu estis nomata SXifra kaj la dua estis nomata Pua.
1:16 Li diris:Kiam vi akusxigos la Hebreinojn, rigardu la kusxejon; se estas filo, mortigu lin, kaj se estas filino, lasu sxin vivi.
1:17 Sed la akusxistinoj timis Dion, kaj ili ne faris, kiel diris al ili la regxo de Egiptujo; kaj ili lasis la vivon al la virseksaj infanoj.
1:18 Kaj la regxo de Egiptujo alvokis la akusxistinojn, kaj diris al ili:  Kial vi tion faras kaj lasas la vivon al la virseksaj infanoj?
1:19 Tiam la akusxistinoj diris al Faraono:Ne kiel la Egiptaj virinoj estas la Hebreinoj; ili estas viglaj:antaux ol venas al ili la akusxistino, ili jam estas naskintaj.
1:20 Kaj Dio faris bonon al la akusxistinoj, kaj la popolo multigxis kaj tre fortigxis.
1:21 Kaj cxar la akusxistinoj timis Dion, Li konstruis al ili domojn.
1:22 Kaj Faraono ordonis al sia tuta popolo, dirante:CXiun filon, kiu naskigxis, jxetu en la Riveron, kaj cxiun filinon lasu viva.
2:1 Kaj iris unu homo el la domo de Levi kaj prenis edzinon Leviidinon.
2:2 Kaj la virino gravedigxis, kaj naskis filon; kaj sxi vidis, ke li estas bela, kaj sxi kasxis lin dum tri monatoj.
2:3 Sed sxi ne povis plu kasxi lin, tial sxi prenis por li keston el kanoj kaj cxirkauxsxmiris gxin per asfalto kaj pecxo, kaj metis tien la infanon kaj metis gxin inter la kanojn sur la bordo de la Rivero.
2:4 Kaj lia fratino starigxis malproksime, por sciigxi, kio farigxos kun li.
2:5 Kaj la filino de Faraono malsupreniris, por lavi sin en la Rivero, kaj sxiaj servantinoj iradis sur la bordo de la Rivero. SXi ekvidis la keston meze de la kanoj, kaj sxi sendis sian sklavinon, ke sxi gxin prenu.
2:6 SXi malfermis, kaj ekvidis la infanon; gxi estis knabeto, kiu ploris.  Kaj sxi kompatis lin, kaj diris:GXi estas el la Hebreaj infanoj.
2:7 Tiam lia fratino diris al la filino de Faraono:CXu mi iru kaj voku al vi virinon nutrantinon el la Hebreinoj, ke sxi nutru por vi la infanon?
2:8 Kaj la filino de Faraono diris al sxi:Iru. Kaj la knabino iris kaj vokis la patrinon de la infano.
2:9 Kaj la filino de Faraono diris al sxi:Prenu cxi tiun infanon kaj nutru gxin por mi, kaj mi pagos al vi. Kaj la virino prenis la infanon kaj nutris gxin.
2:10 Kiam la infano grandigxis, sxi alportis lin al la filino de Faraono,  kaj li farigxis filo por sxi, kaj sxi donis al li la nomon Moseo, dirante:El la akvo mi lin eltiris.
2:11 En la tempo, kiam Moseo estis jam granda, li eliris al siaj fratoj kaj vidis iliajn malfacilajn laborojn; kaj li vidis, ke Egipto batas iun Hebreon el liaj fratoj.
2:12 Tiam li turnis sin unuflanken kaj aliflanken, kaj vidinte, ke estas neniu, mortigis la Egipton kaj kasxis lin en la sablo.
2:13 Kaj li eliris en la sekvanta tago, kaj vidis, ke du Hebreoj malpacas.  Kaj li diris al la ofendanto:Kial vi batas vian proksimulon?
2:14 Kaj tiu diris:Kiu faris vin estro kaj jugxanto super ni? cxu vi intencas mortigi min, kiel vi mortigis la Egipton? Tiam Moseo ektimis, kaj diris:Videble la afero farigxis sciata.
2:15 Kaj Faraono auxdis pri tiu afero kaj deziris mortigi Moseon. Sed Moseo forkuris de Faraono kaj eklogxis en la lando Midjana, kaj li logxis apud puto.
2:16 La pastro Midjana havis sep filinojn. Kaj ili venis kaj cxerpis akvon kaj plenigis la trogojn, por trinkigi la sxafojn de sia patro.
2:17 Sed venis la pasxtistoj kaj forpelis ilin. Tiam Moseo levigxis kaj helpis ilin kaj trinkigis iliajn sxafojn.
2:18 Kiam ili venis al sia patro Reuel, li diris:Kial vi tiel baldaux venis hodiaux?
2:19 Kaj ili diris:Iu Egipto savis nin el la manoj de la pasxtistoj, kaj li ecx cxerpis por ni kaj trinkigis la sxafojn.
2:20 Tiam li diris al siaj filinoj:Kie do li estas? kial vi forlasis tiun homon? voku lin, ke li mangxu panon.
2:21 Kaj Moseo konsentis logxi cxe tiu homo; kaj tiu donis sian filinon Cipora al Moseo.
2:22 Kaj sxi naskis filon, kaj li donis al li la nomon Gersxom, cxar li diris:Fremdulo mi estis en lando fremda.
2:23 Post longa tempo mortis la regxo de Egiptujo. Kaj la Izraelidoj gxemis pro la laboroj kaj kriis, kaj ilia kriado pro la laboroj venis supren al Dio.
2:24 Kaj Dio auxdis ilian gxemadon, kaj Dio rememoris Sian interligon kun Abraham, Isaak, kaj Jakob.
2:25 Kaj Dio rigardis la Izraelidojn, kaj Dio rememoris ilin.
3:1 Moseo pasxtis la sxafojn de Jitro, sia bopatro, pastro Midjana. Kaj li forkondukis la sxafojn en malproksiman parton de la dezerto kaj venis al la Dia monto HXoreb.
3:2 Kaj aperis al li angxelo de la Eternulo en flama fajro el la mezo de arbetajxo. Kaj li vidis, ke jen la arbetajxo brulas en la fajro, kaj tamen la arbetajxo ne forbrulas.
3:3 Kaj Moseo diris:Mi iros kaj rigardos tiun grandan fenomenon, kial la arbetajxo ne forbrulas.
3:4 La Eternulo vidis, ke li iras, por rigardi, kaj Dio vokis al li el la mezo de la arbetajxo, kaj diris:Moseo, Moseo! Kaj tiu diris:Jen mi estas.
3:5 Kaj Li diris:Ne alproksimigxu cxi tien; deprenu viajn sxuojn de viaj piedoj, cxar la loko, sur kiu vi staras, estas tero sankta.
3:6 Ankoraux Li diris:Mi estas la Dio de via patro, la Dio de Abraham, la Dio de Isaak, kaj la Dio de Jakob. Kaj Moseo kovris sian vizagxon, cxar li timis rigardi Dion.
3:7 Kaj la Eternulo diris:Mi vidis la mizeron de Mia popolo, kiu estas en Egiptujo, kaj Mi auxdis gxian kriadon kauxze de gxiaj premantoj; Mi scias gxiajn suferojn.
3:8 Kaj Mi malsupreniris, por savi gxin el la manoj de la Egiptoj kaj elirigi gxin el tiu lando en landon bonan kaj vastan, en landon, en kiu fluas lakto kaj mielo, sur la lokon de la Kanaanidoj kaj la HXetidoj kaj la Amoridoj kaj la Perizidoj kaj la HXividoj kaj la Jebusidoj.
3:9 Nun la krioj de la Izraelidoj venis al Mi; kaj Mi vidis la turmentojn,  per kiuj la Egiptoj turmentas ilin.
3:10 Iru do, Mi sendos vin al Faraono, kaj elkonduku Mian popolon la Izraelidojn el Egiptujo.
3:11 Kaj Moseo diris al Dio:Kiu mi estas, ke mi iru al Faraono kaj mi elkonduku la Izraelidojn el Egiptujo?
3:12 Kaj Li diris:Mi estos kun vi; kaj tio estu por vi signo, ke Mi vin sendis:kiam vi estos elkondukinta Mian popolon el Egiptujo, vi faros servon al Dio sur cxi tiu monto.
3:13 Kaj Moseo diris al Dio:Jen mi venos al la Izraelidoj, kaj diros al ili:La Dio de viaj patroj sendis min al vi; tiam ili diros al mi:Kia estas Lia nomo? Kion mi diru al ili?
3:14 Kaj Dio diris al Moseo:MI ESTAS, KIU ESTAS. Kaj Li diris:Tiel diru al la Izraelidoj:La Estanto sendis min al vi.
3:15 Kaj plue Dio diris al Moseo:Tiel diru al la Izraelidoj:La Eternulo, la Dio de viaj patroj, la Dio de Abraham, la Dio de Isaak, kaj la Dio de Jakob,  sendis min al vi. Tia estas Mia nomo por eterne, kaj tia estas memorajxo pri Mi por cxiuj generacioj.
3:16 Iru, kaj kunvenigu la cxefojn de Izrael, kaj diru al ili:La Eternulo, la Dio de viaj patroj, aperis al mi, la Dio de Abraham, Isaak, kaj Jakob, kaj Li diris:Mi atentis vin, kaj tion, kio estas farita al vi en Egiptujo.
3:17 Kaj Mi diris:Mi elirigos vin el la mizero de Egiptujo en la landon de la Kanaanidoj kaj la HXetidoj kaj la Amoridoj kaj la Perizidoj kaj la HXividoj kaj la Jebusidoj, en landon, en kiu fluas lakto kaj mielo.
3:18 Kaj ili auxskultos vian vocxon, kaj vi venos, vi kaj la cxefoj de Izrael, al la regxo de Egiptujo, kaj vi diros al li:La Eternulo, la Dio de la Hebreoj, vokis nin; lasu do nin iri vojon de tri tagoj en la dezerton, por ke ni faru oferon al la Eternulo, nia Dio.
3:19 Sed Mi scias, ke la regxo de Egiptujo ne permesos al vi iri, se ne devigos lin forta mano.
3:20 Kaj Mi etendos Mian manon, kaj Mi batos Egiptujon per cxiuj Miaj mirakloj, kiujn Mi faros meze de gxi; kaj poste li lasos vin iri.
3:21 Kaj Mi donos al tiu popolo favoron de la Egiptoj; kaj kiam vi iros, vi ne iros kun malplenaj manoj.
3:22 CXiu virino petos de sia najbarino kaj de sia samdomanino vazojn argxentajn kaj vazojn orajn kaj vestojn; kaj vi metos tion sur viajn filojn kaj sur viajn filinojn, kaj vi senhavigos la Egiptojn.
4:1 Moseo respondis kaj diris:Sed se ili ne kredos al mi kaj ne auxskultos mian vocxon, kaj se ili diros:Ne aperis al vi la Eternulo?
4:2 Kaj la Eternulo diris al li:Kion vi tie havas en via mano? Kaj li diris:Bastonon.
4:3 Kaj Li diris:JXetu gxin sur la teron. Kaj li jxetis gxin sur la teron,  kaj gxi farigxis serpento; kaj Moseo forkuris de gxi.
4:4 Sed la Eternulo diris al Moseo:Etendu vian manon, kaj kaptu gxin je gxia vosto (kaj li etendis sian manon kaj kaptis gxin, kaj gxi farigxis bastono en lia mano),
4:5 por ke ili kredu, ke aperis al vi la Eternulo, la Dio de iliaj patroj, la Dio de Abraham, la Dio de Isaak, kaj la Dio de Jakob.
4:6 Kaj la Eternulo diris al li plue:Metu vian manon en vian sinon. Kaj li metis sian manon en sian sinon; kaj kiam li elprenis gxin, jen lia mano estis leprokovrita kvazaux negxo.
4:7 Kaj Li diris:Remetu vian manon en vian sinon (kaj li remetis sian manon en sian sinon; kaj kiam li elprenis gxin el sia sino, jen gxi denove farigxis kiel lia karno);
4:8 kaj se ili ne kredos al vi kaj ne auxskultos la vocxon de la unua signo,  ili kredos al la vocxo de la alia signo.
4:9 Kaj se ili ne kredos ecx al ambaux tiuj signoj kaj ne auxskultos vian vocxon, tiam prenu akvon el la Rivero kaj versxu gxin sur la sekan teron; kaj tiam la akvo, kiun vi prenis el la Rivero, farigxos sango sur la seka tero.
4:10 Kaj Moseo diris al la Eternulo:Ho, mia Sinjoro, mi ne estas elokventa,  nek de hieraux, nek de antauxhieraux, nek de tiu tempo, kiam Vi komencis paroli al Via sklavo; cxar mi havas nelertan busxon kaj nelertan langon.
4:11 Kaj la Eternulo diris al li:Kiu faris busxon al la homo? aux kiu faras muta aux surda aux vidanta aux blinda? cxu ne Mi, la Eternulo?
4:12 Kaj nun iru, kaj Mi estos kun via busxo, kaj Mi instruos vin, kion vi devas paroli.
4:13 Kaj li diris:Ho, mia Sinjoro, sendu iun alian.
4:14 Tiam ekflamis la kolero de la Eternulo kontraux Moseo, kaj Li diris:Mi scias ja, ke via frato Aaron, la Levido, estas elokventa; kaj jen li ecx iras al vi renkonte, kaj kiam li vidos vin, li ekgxojos en sia koro.
4:15 Kaj vi parolos al li kaj metos la vortojn en lian busxon; kaj Mi estos kun via busxo kaj kun lia busxo, kaj Mi instruos vin, kion vi devas fari.
4:16 Kaj li parolos por vi al la popolo; kaj li estos via busxo, kaj vi estos por li anstataux Dio.
4:17 Kaj cxi tiun bastonon prenu en vian manon; per gxi vi faros la signojn.
4:18 Moseo iris kaj revenis al sia bopatro Jitro, kaj diris al li:Mi volas iri kaj reveni al miaj fratoj, kiuj estas en Egiptujo, kaj vidi, cxu ili vivas ankoraux. Kaj Jitro diris al Moseo:Iru en paco.
4:19 Kaj la Eternulo diris al Moseo en Midjanujo:Iru, revenu Egiptujon; cxar mortis cxiuj homoj, kiuj volis vin mortigi.
4:20 Tiam Moseo prenis sian edzinon kaj siajn filojn kaj sidigis ilin sur azeno, kaj ekiris al la lando Egipta. Kaj Moseo prenis la bastonon de Dio en sian manon.
4:21 Kaj la Eternulo diris al Moseo:Kiam vi revenos Egiptujon, tiam rigardu,  cxiujn miraklojn, kiujn Mi donis en vian manon, faru antaux Faraono. Sed Mi malmoligos lian koron, kaj li ne permesos al la popolo foriri.
4:22 Kaj vi diru al Faraono:Tiel diris la Eternulo:Mia filo unuenaskita estas Izrael;
4:23 kaj Mi diras al vi:Permesu, ke Mia filo iru kaj faru al Mi servon; se vi ne permesos al li iri, tiam Mi mortigos vian unuenaskitan filon.
4:24 Sur la vojo, en la noktohaltejo, renkontis lin la Eternulo kaj volis mortigi lin;
4:25 sed Cipora prenis akran sxtonon, kaj detrancxis la prepucion de sia filo kaj ektusxis liajn piedojn, kaj diris:Sanga fiancxo vi estas por mi.
4:26 Tiam Li forlasis lin. Kaj sxi diris:Sanga fiancxo per la cirkumcido.
4:27 Kaj la Eternulo diris al Aaron:Iru renkonte al Moseo en la dezerton. Kaj li iris kaj renkontis lin cxe la monto de Dio, kaj kisis lin.
4:28 Kaj Moseo diris al Aaron cxiujn vortojn de la Eternulo, kiu sendis lin,  kaj cxiujn signojn, pri kiuj Li ordonis al li.
4:29 Kaj iris Moseo kaj Aaron kaj kunvenigis cxiujn cxefojn de la Izraelidoj.
4:30 Kaj Aaron diris cxiujn vortojn, kiujn la Eternulo diris al Moseo, kaj li faris la signojn antaux la popolo.
4:31 Kaj la popolo kredis. Kaj ili auxdis, ke la Eternulo rememoris la Izraelidojn kaj vidis ilian mizeron, kaj ili klinigxis kaj faris adoron.
5:1 Poste venis Moseo kaj Aaron, kaj diris al Faraono:Tiel diris la Eternulo,  la Dio de Izrael:Permesu, ke Mia popolo iru kaj faru al Mi feston en la dezerto.
5:2 Sed Faraono diris:Kiu estas la Eternulo, kies vocxon mi devas obei kaj lasi Izraelon iri? mi ne konas la Eternulon, kaj al Izrael mi ne permesos iri.
5:3 Kaj ili diris:La Dio de la Hebreoj vokis nin; permesu, ke ni iru vojon de tri tagoj en la dezerton kaj ni alportu oferon al la Eternulo, nia Dio, por ke Li ne frapu nin per pesto aux glavo.
5:4 Sed la regxo de Egiptujo diris al ili:Kial vi, Moseo kaj Aaron, fortiras la popolon de gxiaj laboroj? iru al viaj laboroj.
5:5 Kaj Faraono diris:Jen multenombra estas nun la popolo de la lando, kaj vi volas liberigi ilin de iliaj laboroj!
5:6 Kaj Faraono ordonis en tiu tago al la voktoj de la popolo kaj al gxiaj kontrolistoj, dirante:
5:7 Ne donu plu pajlon al la popolo por la farado de la brikoj, kiel gxis nun; ili mem iru kaj kolektu al si pajlon.
5:8 Sed la nombron de la brikoj, kiun ili pretigas gxis nun, postulu de ili,  ne malgrandigu gxin; cxar ili vagas senlabore, tial ili krias:Ni iru kaj alportu oferon al nia Dio.
5:9 Oni devas premi tiujn homojn per la laboro, por ke ili estu okupitaj de gxi kaj ne atentu mensogajn vortojn.
5:10 Tiam eliris la voktoj de la popolo kaj gxiaj kontrolistoj, kaj diris al la popolo:Tiel diras Faraono:Mi ne donos al vi pajlon;
5:11 iru mem, prenu al vi pajlon, kie vi trovos; sed el via laboro nenio estos deprenata.
5:12 Tiam la popolo disigxis en la tuta lando Egipta, por kolekti pecojn da pajlo.
5:13 Kaj la voktoj insistadis, dirante:Pretigu vian cxiutagan laboron, kiel tiam, kiam vi havis pajlon.
5:14 Kaj la kontrolistojn Izraelidojn, starigitajn super ili de la voktoj de Faraono, oni batadis, dirante:Kial vi ne pretigis vian ordonitan nombron da brikoj hieraux kaj hodiaux, kiel gxis nun?
5:15 La kontrolistoj Izraelidoj venis kaj kriis al Faraono, dirante:Kial vi agas tiel kun viaj sklavoj?
5:16 Pajlo ne estas donata al viaj sklavoj, kaj brikojn oni ordonas al ni fari; kaj nun viaj sklavoj estas batataj, kaj via popolo pekas.
5:17 Sed li diris:Mallaboruloj vi estas, mallaboruloj, tial vi diras:Ni iru,  ni alportu oferon al la Eternulo.
5:18 Kaj nun iru, laboru, kaj pajlon oni ne donos al vi, kaj la difinitan nombron da brikoj liveru.
5:19 Kaj la kontrolistoj Izraelidoj vidis, ke estas al ili malbone, cxar estas dirite:Ne malgrandigu la cxiutagan nombron de viaj brikoj.
5:20 Ili renkontis Moseon kaj Aaronon, kiuj staris antaux ili, kiam ili eliris de Faraono.
5:21 Kaj ili diris al tiuj:La Eternulo rigardu vin, kaj jugxu vin por tio, ke vi malbonodorigis nian odoron antaux Faraono kaj antaux liaj servantoj, kaj donis glavon en iliajn manojn, por mortigi nin.
5:22 Tiam Moseo turnis sin al la Eternulo, kaj diris:Mia Sinjoro! kial Vi faris malbonon al tiu popolo? kial Vi sendis min?
5:23 De tiu tempo, kiam mi venis al Faraono, por paroli en Via nomo, li farigxis pli malbona kontraux tiu popolo, kaj Vi ne savis Vian popolon.
6:1 Sed la Eternulo diris al Moseo:Nun vi vidos, kion Mi faros al Faraono;  cxar pro mano forta li foririgos ilin kaj pro mano forta li elpelos ilin el sia lando.
6:2 Kaj Dio ekparolis al Moseo kaj diris al li:Mi estas la ETERNULO.
6:3 Mi aperis al Abraham, al Isaak, kaj al Jakob kiel Dio la Plejpotenca, sed Mian nomon ETERNULO Mi ne sciigis al ili.
6:4 Mi starigis Mian interligon kun ili, ke Mi donos al ili la landon Kanaanan, la landon de ilia migrado, en kiu ili logxis kiel fremduloj.
6:5 Kaj Mi auxdis la gxemadon de la Izraelidoj, kiujn la Egiptoj premas per laboroj, kaj Mi rememoris Mian interligon.
6:6 Tial diru al la Izraelidoj:Mi estas la Eternulo, kaj Mi elirigos vin el sub la jugo de Egiptujo, kaj Mi liberigos vin el ilia sklaveco, kaj Mi savos vin per etendita brako kaj grandaj jugxoj.
6:7 Kaj Mi prenos vin kiel Mian popolon, kaj Mi estos via Dio; kaj vi scios,  ke Mi estas la Eternulo, via Dio, kiu elirigas vin el sub la jugo de Egiptujo.
6:8 Kaj Mi venigos vin en la landon, pri kiu Mi, levinte Mian manon,  promesis, ke Mi donos gxin al Abraham, al Isaak, kaj al Jakob, kaj Mi donos gxin al vi kiel posedajxon, Mi, la Eternulo.
6:9 Moseo parolis tiel al la Izraelidoj; sed ili ne auxskultis Moseon pro malforteco de spirito kaj pro la malfacilaj laboroj.
6:10 Kaj la Eternulo ekparolis al Moseo, dirante:
6:11 Eniru, diru al Faraono, la regxo de Egiptujo, ke li ellasu la Izraelidojn el sia lando.
6:12 Moseo ekparolis antaux la Eternulo, dirante:Jen la Izraelidoj ne auxskultas min, kiel do min auxskultos Faraono? kaj mi havas nelertajn lipojn.
6:13 Sed la Eternulo ekparolis al Moseo kaj al Aaron, kaj donis al ili ordonojn por la Izraelidoj, kaj por Faraono, regxo de Egiptujo, por elirigi la Izraelidojn el la lando Egipta.
6:14 Jen estas la cxefoj de iliaj familioj:la filoj de Ruben, unuenaskito de Izrael:HXanohx kaj Palu, HXecron kaj Karmi. Tio estas la familioj de Ruben.
6:15 Kaj la filoj de Simeon:Jemuel kaj Jamin kaj Ohad kaj Jahxin kaj Cohxar,  kaj SXaul, filo de Kanaanidino. Tio estas la familioj de Simeon.
6:16 Kaj jen estas la nomoj de la filoj de Levi laux ilia naskigxo:Gersxon kaj Kehat kaj Merari. La dauxro de la vivo de Levi estis cent tridek sep jaroj.
6:17 La filoj de Gersxon:Libni kaj SXimei, kun iliaj familioj.
6:18 Kaj la filoj de Kehat:Amram kaj Jichar kaj HXebron kaj Uziel. La dauxro de la vivo de Kehat estis cent tridek tri jaroj.
6:19 Kaj la filoj de Merari:Mahxli kaj Musxi. Tio estas la familioj de Levi laux ilia naskigxo.
6:20 Amram prenis al si sian onklinon Johxebed kiel edzinon, kaj sxi naskis al li Aaronon kaj Moseon. La dauxro de la vivo de Amram estis cent tridek sep jaroj.
6:21 Kaj la filoj de Jichar:Korahx kaj Nefeg kaj Zihxri.
6:22 Kaj la filoj de Uziel:Misxael kaj Elcafan kaj Sitri.
6:23 Aaron prenis al si Elisxeban, filinon de Aminadab kaj fratinon de Nahxsxon, kiel edzinon, kaj sxi naskis al li Nadabon kaj Abihun, Eleazaron kaj Itamaron.
6:24 Kaj la filoj de Korahx:Asir kaj Elkana kaj Abiasaf. Tio estas la familioj de la Korahxidoj.
6:25 Eleazar, la filo de Aaron, prenis al si edzinon el la filinoj de Putiel,  kaj sxi naskis al li Pinehxason. Tio estas la cxefoj de la Leviidoj laux iliaj familioj.
6:26 Tio estas tiuj Aaron kaj Moseo, al kiuj la Eternulo diris:Elirigu la Izraelidojn el la lando Egipta laux iliaj tacxmentoj.
6:27 Tio estas ili, kiuj parolis al Faraono, regxo de Egiptujo, por elirigi la Izraelidojn el Egiptujo; tio estas Moseo kaj Aaron.
6:28 En tiu tago, kiam la Eternulo parolis al Moseo en la lando Egipta,
6:29 la Eternulo diris al Moseo jene:Mi estas la Eternulo. Diru al Faraono,  regxo de Egiptujo, cxion, kion Mi diras al vi.
6:30 Kaj Moseo diris antaux la Eternulo:Jen mi havas nelertajn lipojn; kiel do Faraono min auxskultos?
7:1 Sed la Eternulo diris al Moseo:Vidu, mi faris vin dio por Faraono; kaj via frato Aaron estos via profeto.
7:2 Vi parolos cxion, kion Mi ordonos al vi; kaj via frato Aaron parolos al Faraono, ke li ellasu la Izraelidojn el sia lando.
7:3 Sed Mi malmoligos la koron de Faraono, kaj Mi multigos Miajn signojn kaj Miajn miraklojn en la lando Egipta.
7:4 Kaj Faraono vin ne auxskultos, kaj Mi metos Mian manon sur Egiptujon, kaj Mi elirigos Mian militistaron, Mian popolon, la Izraelidojn, el la lando Egipta per grandaj jugxoj.
7:5 Kaj la Egiptoj sciigxos, ke Mi estas la Eternulo, kiam Mi etendos Mian manon super la Egiptojn kaj elirigos la Izraelidojn el inter ili.
7:6 Kaj Moseo kaj Aaron faris, kiel ordonis al ili la Eternulo; tiel ili faris.
7:7 Moseo havis la agxon de okdek jaroj, kaj Aaron havis la agxon de okdek tri jaroj, kiam ili parolis al Faraono.
7:8 Kaj la Eternulo ekparolis al Moseo kaj al Aaron, dirante:
7:9 Se Faraono diros al vi, ke vi faru miraklon, tiam diru al Aaron:Prenu vian bastonon kaj jxetu gxin antaux Faraonon; gxi farigxos serpento.
7:10 Moseo kaj Aaron venis al Faraono, kaj faris tiel, kiel ordonis la Eternulo. Aaron jxetis sian bastonon antaux Faraonon kaj antaux liajn servantojn, kaj gxi farigxis serpento.
7:11 Tiam ankaux Faraono alvokis la sagxulojn kaj sorcxistojn; kaj ankaux ili, la Egiptaj sorcxistoj, per siaj sorcxoj faris tiel.
7:12 CXiu el ili jxetis sian bastonon, kaj ili farigxis serpentoj; sed la bastono de Aaron englutis iliajn bastonojn.
7:13 Kaj malmoligxis la koro de Faraono, kaj li ne auxskultis ilin, kiel diris la Eternulo.
7:14 Tiam la Eternulo diris al Moseo:Obstina estas la koro de Faraono, li ne volas forliberigi la popolon.
7:15 Iru al Faraono matene; li eliros al la akvo; starigxu renkonte al li sur la bordo de la rivero, kaj la bastonon, kiu transformigxis en serpenton,  prenu en vian manon.
7:16 Kaj diru al li:La Eternulo, Dio de la Hebreoj, sendis min al vi, por diri:Permesu al Mia popolo iri kaj fari al Mi servon en la dezerto; sed jen vi gxis nun ne obeis.
7:17 Tiel diris la Eternulo:Per tio vi sciigxos, ke Mi estas la Eternulo:jen per la bastono, kiu estas en mia mano, mi frapos la akvon, kiu estas en la rivero, kaj gxi transformigxos en sangon.
7:18 Kaj la fisxoj, kiuj estas en la rivero, mortos, kaj la rivero malbonodoros, kaj la Egiptoj abomenos trinki akvon el la rivero.
7:19 Kaj la Eternulo diris al Moseo:Diru al Aaron:Prenu vian bastonon, kaj etendu vian manon super la akvojn de la Egiptoj, super iliajn riverojn, super iliajn torentojn kaj super iliajn lagojn kaj super cxian kolektigxon de iliaj akvoj, kaj ili farigxu sango; kaj estu sango en la tuta lando Egipta, en la vazoj lignaj kaj en la vazoj sxtonaj.
7:20 Kaj Moseo kaj Aaron faris tiel, kiel ordonis la Eternulo. Kaj li levis la bastonon, kaj frapis la akvon, kiu estis en la rivero, antaux la okuloj de Faraono kaj antaux la okuloj de liaj servantoj; kaj la tuta akvo, kiu estis en la rivero, transformigxis en sangon.
7:21 Kaj la fisxoj, kiuj estis en la rivero, mortis, kaj la rivero farigxis malbonodora, kaj la Egiptoj ne povis trinki akvon el la rivero; kaj estis sango en la tuta lando Egipta.
7:22 Sed tiel same faris la sorcxistoj de Egiptujo per siaj sorcxoj. Kaj malmoligxis la koro de Faraono, kaj li ne auxskultis ilin, kiel diris la Eternulo.
7:23 Kaj Faraono turnigxis kaj eniris en sian domon, kaj lia koro ne atentis ecx tion.
7:24 Kaj cxiuj Egiptoj ekfosis cxirkaux la rivero pro akvo por trinki, cxar ili ne povis trinki la akvon el la rivero.
7:25 Pasis sep tagoj, post kiam la Eternulo frapis la riveron.
8:1 Kaj la Eternulo diris al Moseo:Iru al Faraono, kaj diru al li:Tiel diris la Eternulo:Permesu al Mia popolo iri, por ke gxi faru servon al Mi.
8:2 Kaj se vi ne volos permesi tion, jen Mi frapos vian tutan regionon per ranoj;
8:3 kaj eksvarmos la rivero per ranoj, kaj ili elrampos kaj venos en vian domon kaj en vian dormocxambron kaj sur vian liton kaj en la domojn de viaj servantoj kaj de via popolo kaj en viajn fornojn kaj en viajn pastujojn;
8:4 kaj sur vin kaj sur vian popolon kaj sur cxiujn viajn servantojn rampos la ranoj.
8:5 Kaj la Eternulo diris al Moseo:Diru al Aaron:Etendu vian manon kun via bastono super la riverojn, super la torentojn, kaj super la lagojn, kaj elirigu la ranojn sur la landon Egiptan.
8:6 Kaj Aaron etendis sian manon super la akvojn de Egiptujo, kaj la ranoj eliris kaj kovris la landon Egiptan.
8:7 Tion saman faris la sorcxistoj per siaj sorcxoj, kaj ili elirigis la ranojn sur la landon Egiptan.
8:8 Tiam Faraono alvokis Moseon kaj Aaronon, kaj diris:Pregxu al la Eternulo,  ke Li forigu la ranojn for de mi kaj de mia popolo; tiam mi forliberigos la popolon, ke gxi alportu oferon al la Eternulo.
8:9 Kaj Moseo diris al Faraono:Ordonu al mi, por kiu tempo mi devas pregxi pro vi kaj pro viaj servantoj kaj pro via popolo, ke malaperu la ranoj for de vi kaj el viaj domoj kaj nur en la rivero ili restu.
8:10 Tiu diris:Por morgaux. Kaj li diris:GXi estu, kiel vi diris, por ke vi sciu, ke ekzistas neniu tia, kiel la Eternulo, nia Dio.
8:11 Kaj forigxos la ranoj for de vi kaj de viaj domoj kaj de viaj servantoj kaj de via popolo; nur en la rivero ili restos.
8:12 Moseo kaj Aaron eliris for de Faraono, kaj Moseo ekvokis al la Eternulo pri la ranoj, kiujn li venigis sur Faraonon.
8:13 Kaj la Eternulo faris laux la vortoj de Moseo; kaj mortis la ranoj en la domoj, en la kortoj, kaj sur la kampoj.
8:14 Kaj oni kunsxovelis ilin en multajn amasojn, kaj la lando malbonodorigxis.
8:15 Sed kiam Faraono vidis, ke farigxis faciligxo, li malmoligis sian koron kaj ne auxskultis ilin, kiel diris la Eternulo.
8:16 Tiam la Eternulo diris al Moseo:Diru al Aaron:Etendu vian bastonon, kaj frapu la polvon de la tero, kaj el gxi farigxos pikmusxoj en la tuta lando Egipta.
8:17 Ili faris tiel:Aaron etendis sian manon kun sia bastono kaj frapis la polvon de la tero, kaj aperis pikmusxoj sur la homoj kaj la brutoj. La tuta polvo de la tero farigxis pikmusxoj en la tuta lando Egipta.
8:18 Tiel faris la sorcxistoj per siaj sorcxoj, por elirigi pikmusxojn, sed ili ne povis. Kaj la pikmusxoj estis sur la homoj kaj sur la brutoj.
8:19 Tiam la sorcxistoj diris al Faraono:GXi estas fingro de Dio. Sed la koro de Faraono restis obstina, kaj li ne auxskultis ilin, kiel diris la Eternulo.
8:20 Kaj la Eternulo diris al Moseo:Levigxu frue matene, kaj starigxu antaux Faraono, kiam li iros al la akvo, kaj diru al li:Tiel diris la Eternulo:Forliberigu Mian popolon, ke gxi faru servon al Mi.
8:21 CXar se vi ne forliberigos Mian popolon, jen Mi venigos sur vin kaj sur viajn servantojn kaj sur vian popolon kaj en viajn domojn fiinsektojn; kaj plenigxos de la fiinsektoj la domoj de la Egiptoj, kaj ankaux la tero, sur kiu ili estas.
8:22 Kaj Mi distingos en tiu tago la teron de Gosxen, sur kiu trovigxas Mia popolo, ke tie ne estu fiinsektoj; por ke vi sciigxu, ke Mi estas la Eternulo meze de la tero.
8:23 Kaj Mi faros apartigon inter Mia popolo kaj via popolo; morgaux okazos tiu signo.
8:24 Kaj la Eternulo faris tiel, kaj aperis multego da fiinsektoj en la domo de Faraono kaj en la domoj de liaj servantoj kaj en la tuta lando Egipta;  difektigxis la tero kauxze de la fiinsektoj.
8:25 Tiam Faraono alvokis Moseon kaj Aaronon, kaj diris:Iru, alportu oferon al via Dio en la lando.
8:26 Sed Moseo diris:Ne estas oportune fari tiel; cxar abomenindajxo por la Egiptoj estus nia oferado al la Eternulo, nia Dio; se oferadon abomenindan por la Egiptoj ni faros antaux iliaj okuloj, cxu ili tiam nin ne sxtonmortigos?
8:27 Vojon de tri tagoj ni iros en la dezerton, kaj ni faros oferon al la Eternulo, nia Dio, kiel Li diros al ni.
8:28 Tiam Faraono diris:Mi forliberigos vin, kaj vi faros oferon al la Eternulo, via Dio, en la dezerto; nur ne foriru malproksime; pregxu pro mi.
8:29 Kaj Moseo diris:Jen mi foriras de vi, kaj mi pregxos al la Eternulo, ke forigxu la fiinsektoj for de Faraono, de liaj servantoj, kaj de lia popolo morgaux; sed Faraono ne plu trompu, ne forliberigante la popolon, por fari oferon al la Eternulo.
8:30 Moseo eliris for de Faraono kaj pregxis al la Eternulo.
8:31 Kaj la Eternulo faris, kiel diris Moseo, kaj forigis la fiinsektojn for de Faraono, de liaj servantoj, kaj de lia popolo; ne restis ecx unu.
8:32 Sed Faraono obstinigis sian koron ankaux cxi tiun fojon, kaj ne forliberigis la popolon.
9:1 Kaj la Eternulo diris al Moseo:Iru al Faraono, kaj diru al li:Tiel diris la Eternulo, Dio de la Hebreoj:Forliberigu Mian popolon, ke gxi faru al Mi servon.
9:2 CXar se vi ne volos forliberigi kaj vi plue ilin retenos,
9:3 jen la mano de la Eternulo estos sur viaj brutoj, kiuj estas sur la kampo, sur la cxevaloj, sur la azenoj, sur la kameloj, sur la bovoj, kaj sur la sxafoj; estos sur ili tre forta pesto.
9:4 Kaj la Eternulo faros apartigon inter la brutoj de la Izraelidoj kaj la brutoj de la Egiptoj; kaj el cxio, kio apartenas al la Izraelidoj, mortos nenio.
9:5 Kaj la Eternulo difinis tempon, dirante:Morgaux la Eternulo faros tiun aferon en la lando.
9:6 Kaj la Eternulo faris tion en la sekvanta tago, kaj mortis cxiuj brutoj de la Egiptoj, sed el la brutoj de la Izraelidoj ne mortis ecx unu.
9:7 Faraono sendis, kaj oni vidis, ke el la brutoj de la Izraelidoj ne mortis ecx unu. Sed la koro de Faraono estis obstina, kaj li ne forliberigis la popolon.
9:8 Tiam la Eternulo diris al Moseo kaj al Aaron:Prenu al vi plenmanojn da cindro el la forno, kaj Moseo jxetu gxin al la cxielo antaux la okuloj de Faraono.
9:9 Kaj gxi farigxos polvo super la tuta lando Egipta, kaj sur la homoj kaj sur la bestoj farigxos el gxi brulumaj abscesoj en la tuta lando Egipta.
9:10 Kaj ili prenis cindron el la forno kaj starigxis antaux Faraono, kaj Moseo jxetis gxin al la cxielo, kaj aperis brulumaj abscesoj sur la homoj kaj sur la bestoj.
9:11 Kaj la sorcxistoj ne povis teni sin antaux Moseo pro la abscesoj, cxar la abscesoj estis sur la sorcxistoj kaj sur cxiuj Egiptoj.
9:12 Sed la Eternulo obstinigis la koron de Faraono, kaj li ne auxskultis ilin, kiel diris la Eternulo al Moseo.
9:13 Tiam la Eternulo diris al Moseo:Levigxu frue matene kaj starigxu antaux Faraono, kaj diru al li:Tiel diris la Eternulo, Dio de la Hebreoj:Forliberigu Mian popolon, ke gxi faru al Mi servon.
9:14 CXar cxi tiun fojon Mi sendos cxiujn Miajn frapojn en vian koron kaj sur viajn servantojn kaj sur vian popolon, por ke vi sciu, ke ne ekzistas simila al Mi sur la tuta tero.
9:15 CXar nun Mi etendus Mian manon kaj batus vin kaj vian popolon per pesto,  kaj vi malaperus de la tero;
9:16 sed nur por tio Mi vin konservis, ke Mi montru sur vi Mian forton, kaj por ke oni rakontu pri Mia nomo sur la tuta tero.
9:17 Ankoraux vi retenas Mian popolon, kaj ne forliberigas gxin.
9:18 Jen morgaux en cxi tiu tempo Mi pluvigos tre grandan hajlon, tian, ke simila al gxi ne estis en Egiptujo de post la tago de gxia fondigxo gxis nun.
9:19 Kaj nun sendu, kolektu viajn brutojn, kaj cxion, kion vi havas sur la kampo; sur cxiun homon kaj bruton, kiuj trovigxos sur la kampo kaj ne kolektigxos en la domon, falos la hajlo, kaj ili mortos.
9:20 Kiu el la servantoj de Faraono timis la vorton de la Eternulo, tiu rapide envenigis siajn sklavojn kaj brutojn en la domojn;
9:21 sed kiu ne atentis la vorton de la Eternulo, tiu lasis siajn sklavojn kaj siajn brutojn sur la kampo.
9:22 Kaj la Eternulo diris al Moseo:Etendu vian manon al la cxielo, kaj venos hajlo en la tuta lando Egipta, sur la homojn kaj sur la brutojn kaj sur cxiujn herbojn de la kampo en la lando Egipta.
9:23 Kaj Moseo etendis sian bastonon al la cxielo; kaj la Eternulo aperigis tondrojn kaj hajlon, kaj fajro iris sur la teron, kaj la Eternulo pluvigis hajlon sur la landon Egiptan.
9:24 Kaj estis hajlo, kaj fajro ekflamadis meze de la hajlo, en tiel forta grado, ke io simila neniam estis en la tuta lando Egipta de post la tempo,  kiam en gxi aperis popolo.
9:25 Kaj la hajlo batdifektis en la tuta lando Egipta cxion, kio estis sur la kampo; homojn kaj brutojn kaj cxiun herbon de la kampo batdifektis la hajlo,  kaj cxiujn arbojn de la kampo gxi rompis.
9:26 Nur en la lando Gosxen, kie estis la Izraelidoj, ne estis hajlo.
9:27 Tiam Faraono sendis, kaj alvokis Moseon kaj Aaronon, kaj diris al ili:Mi pekis la nunan fojon; la Eternulo estas la pravulo, mi kaj mia popolo estas la malpravuloj.
9:28 Pregxu al la Eternulo, ke cxesigxu la tondroj de Dio kaj la hajlo; tiam mi forliberigos vin, kaj vi ne plu restos.
9:29 Kaj Moseo diris al li:Kiam mi eliros el la urbo, mi etendos miajn manojn al la Eternulo; la tondroj cxesigxos kaj la hajlo ne plu estos, por ke vi sciigxu, ke al la Eternulo apartenas la tero.
9:30 Sed mi scias, ke vi kaj viaj servantoj ankoraux ne timas Dion, la Eternulon.
9:31 La lino kaj la hordeo estis batdifektitaj, cxar la hordeo havis spikojn kaj la lino havis burgxonojn;
9:32 sed la tritiko kaj la spelto ne estis batdifektitaj, cxar ili estis malfrusezonaj.
9:33 Moseo eliris de Faraono el la urbo kaj etendis siajn manojn al la Eternulo; tiam cxesigxis la tondroj kaj la hajlo, kaj pluvo ne plu versxigxis sur la teron.
9:34 Kiam Faraono vidis, ke cxesigxis la pluvo kaj la hajlo kaj la tondroj,  tiam li plue pekis kaj obstinigis sian koron, li kaj liaj servantoj.
9:35 La koro de Faraono restis obstina, kaj li ne forliberigis la Izraelidojn, kiel diris la Eternulo per Moseo.
10:1 Kaj la Eternulo diris al Moseo:Iru al Faraono, cxar Mi obstinigis lian koron kaj la korojn de liaj servantoj, por ke Mi faru cxi tiujn Miajn signojn inter ili;
10:2 kaj por ke vi rakontu al via filo kaj al via nepo, kion Mi plenumis sur la Egiptoj, kaj pri Miaj signoj, kiujn Mi faris inter ili; kaj por ke vi sciu, ke Mi estas la Eternulo.
10:3 Moseo kaj Aaron venis al Faraono, kaj diris al li:Tiel diris la Eternulo, Dio de la Hebreoj:GXis kiam vi rifuzos humiligxi antaux Mi?  forliberigu Mian popolon, ke gxi faru al Mi servon.
10:4 CXar se vi rifuzos forliberigi Mian popolon, jen Mi venigos morgaux akridojn en vian regionon;
10:5 kaj ili kovros la suprajxon de la tero tiel, ke oni ne povos vidi la teron; kaj ili formangxos cxion, kio restis cxe vi savita kontraux la hajlo,  kaj ili cxirkauxmangxos cxiujn arbojn, kiuj kreskas cxe vi sur la kampo;
10:6 kaj ili plenigos viajn domojn kaj la domojn de cxiuj viaj servantoj kaj la domojn de cxiuj Egiptoj tiel, kiel ne vidis viaj patroj kaj viaj prapatroj de post la tago, kiam ili aperis sur la tero gxis la nuna tago. Kaj li turnigxis kaj eliris for de Faraono.
10:7 Tiam la servantoj de Faraono diris al li:GXis kiam tiu homo estos por ni suferilo? forliberigu tiujn homojn, por ke ili faru servon al la Eternulo,  ilia Dio; cxu vi ankoraux ne vidas, ke Egiptujo pereas?
10:8 Kaj oni revenigis denove Moseon kaj Aaronon al Faraono, kaj cxi tiu diris al ili:Iru, faru servon al la Eternulo, via Dio; sed kiuj estas la irontoj?
10:9 Tiam Moseo diris:Kun niaj junuloj kaj maljunuloj ni iros, kun niaj filoj kaj niaj filinoj, kun niaj sxafoj kaj niaj bovoj ni iros, cxar ni havas feston de la Eternulo.
10:10 Kaj li diris al ili:Tiel la Eternulo estu kun vi, se mi forliberigos vin kaj viajn infanojn! cxu vi ne havas ian malbonan intencon?
10:11 Ne; iru nur la viroj kaj faru servon al la Eternulo, cxar tion vi petas. Kaj oni elpelis ilin for de Faraono.
10:12 Tiam la Eternulo diris al Moseo:Etendu vian manon super la landon Egiptan pro la akridoj, ke ili venu sur la landon Egiptan, kaj formangxu cxiujn herbojn de la tero, cxion, kion restigis la hajlo.
10:13 Kaj Moseo etendis sian bastonon super la landon Egiptan, kaj la Eternulo direktis orientan venton sur la landon dum tiu tuta tago kaj dum la tuta nokto. Kiam farigxis mateno, la orienta vento alportis la akridojn.
10:14 Kaj la akridoj venis sur la tutan landon Egiptan kaj sidigxis en la tuta Egipta regiono en tre granda amaso; antaux ili neniam estis akridaro simila al ili, kaj poste neniam estos tia.
10:15 Kaj ili kovris la tutan suprajxon de la tero, kaj la tero farigxis malluma; kaj ili formangxis la tutan herbon de la kampo, kaj cxiujn arbajn fruktojn, kiujn restigis la hajlo; kaj restis nenia verdajxo sur la arboj aux inter la herboj de la kampo en la tuta lando Egipta.
10:16 Tiam Faraono rapide alvokis Moseon kaj Aaronon, kaj diris:Mi pekis antaux la Eternulo, via Dio, kaj antaux vi.
10:17 Sed nun pardonu mian pekon nur cxi tiun fojon, kaj pregxu al la Eternulo, via Dio, ke Li forigu de mi nur cxi tiun morton.
10:18 Kaj li eliris for de Faraono kaj pregxis al la Eternulo.
10:19 Kaj la Eternulo venigis de la kontrauxa flanko venton okcidentan tre fortan, kaj gxi levis la akridojn kaj jxetis ilin en la Rugxan Maron; ne restis ecx unu akrido en la tuta Egipta regiono.
10:20 Sed la Eternulo obstinigis la koron de Faraono, kaj li ne forliberigis la Izraelidojn.
10:21 Tiam la Eternulo diris al Moseo:Etendu vian manon al la cxielo, kaj farigxos mallumo en la lando Egipta, palpebla mallumo.
10:22 Kaj Moseo etendis sian manon al la cxielo, kaj farigxis densa mallumo en la tuta lando Egipta dum tri tagoj.
10:23 Oni ne vidis unu alian, kaj neniu levigxis de sia loko dum tri tagoj;  sed cxiuj Izraelidoj havis lumon en siaj logxejoj.
10:24 Tiam Faraono alvokis Moseon, kaj diris:Iru, faru servon al la Eternulo;  nur viaj sxafoj kaj viaj bovoj restu; ankaux viaj infanoj iru kun vi.
10:25 Sed Moseo diris:Vi devas ankaux doni en niajn manojn oferojn kaj bruloferojn, kiujn ni alportos al la Eternulo, nia Dio.
10:26 Ankaux niaj brutoj iros kun ni, ne restos ecx unu hufo; cxar el ili ni prenos, por fari servon al la Eternulo, nia Dio; kaj ni ne scias, per kio ni devas servi al la Eternulo, gxis ni venos tien.
10:27 Kaj la Eternulo obstinigis la koron de Faraono, kaj li ne volis forliberigi ilin.
10:28 Kaj Faraono diris al li:Iru for de mi! gardu vin, ke vi ne venu plu antaux mian vizagxon; cxar en la tago, en kiu vi venos antaux mian vizagxon,  vi mortos.
10:29 Tiam Moseo diris:Tiel vi diris; mi ne venos do plu antaux vian vizagxon.
11:1 Kaj la Eternulo diris al Moseo:Ankoraux unu punon Mi venigos sur Faraonon kaj sur Egiptujon; post tio li forliberigos vin el cxi tie; kaj forliberigante, li tute elpelos vin el cxi tie.
11:2 Diru nun al la popolo, ke ili petu cxiu viro de sia proksimulo kaj cxiu virino de sia proksimulino vazojn argxentajn kaj vazojn orajn.
11:3 Kaj la Eternulo donis al la popolo favoron cxe la Egiptoj; kaj ankaux Moseo estis tre granda homo en la lando Egipta, en la okuloj de la servantoj de Faraono kaj en la okuloj de la popolo.
11:4 Kaj Moseo diris:Tiel diris la Eternulo:En la mezo de la nokto Mi iros internen de Egiptujo.
11:5 Kaj mortos cxiu unuenaskito en la lando Egipta, de la unuenaskito de Faraono, kiu sidas sur sia trono, gxis la unuenaskito de la sklavino, kiu sidas malantaux la muelejo; kaj cxiu unuenaskito el la brutoj.
11:6 Kaj estos granda kriado en la tuta lando Egipta, tia, ke simila al gxi neniam estis kaj neniam plu estos.
11:7 Sed cxe cxiuj Izraelidoj ne movos hundo sian langon, nek kontraux homon,  nek kontraux bruton; por ke vi sciu, kiel la Eternulo faras apartigon inter la Egiptoj kaj la Izraelidoj.
11:8 Kaj venos cxiuj viaj sklavoj al mi kaj terjxetigxos antaux mi,  dirante:Eliru vi kaj la tuta popolo, kiu vin sekvas. Post tio mi eliros. Kaj li eliris for de Faraono kun granda kolero.
11:9 Kaj la Eternulo diris al Moseo:Faraono vin ne auxskultos; por ke multigxu Miaj mirakloj en la lando Egipta.
11:10 Kaj Moseo kaj Aaron faris cxiujn tiujn miraklojn antaux Faraono; sed la Eternulo obstinigis la koron de Faraono, kaj li ne forliberigis la Izraelidojn el sia lando.
12:1 Kaj la Eternulo ekparolis al Moseo kaj al Aaron en la lando Egipta,  dirante:
12:2 CXi tiu monato estu por vi komenco de la monatoj; la unua gxi estu por vi inter la monatoj de la jaro.
12:3 Diru al la tuta komunumo de Izrael:En la deka tago de cxi tiu monato prenu al si sxafidon cxiu patro de familio, po unu sxafido por domo.
12:4 Kaj se en la domo estas tro malmulte da personoj por tuta sxafido, tiam li prenu kune kun sia najbaro plej proksima al lia domo; laux la nombro de la animoj, laux la kvanto de mangxado de cxiu, ili kalkulu sin por la sxafido.
12:5 La sxafido estu sendifekta, virseksa, havanta la agxon de unu jaro; el la sxafoj aux el la kaproj vi povas preni.
12:6 Konservu gxin gxis la dek-kvara tago de cxi tiu monato; kaj la tuta komunumo de Izrael bucxu gxin en la komenco de vespero.
12:7 Kaj ili prenu iom el la sango, kaj sxmiru sur ambaux fostoj kaj sur la supra sojlo de la domoj, en kiuj ili gxin mangxos.
12:8 Kaj ili mangxu la viandon en tiu nokto, rostitan sur fajro; kaj macojn kun maldolcxaj herboj ili mangxu.
12:9 Ne mangxu gxin duonkrudan, nek kuiritan en akvo, sed nur rostitan sur fajro kun gxiaj kapo, kruroj, kaj internajxoj.
12:10 Ne restigu iom el gxi gxis la mateno; kio restos el gxi gxis la mateno,  tion bruligu per fajro.
12:11 Kaj tiele mangxu gxin; via lumbo estu zonita, viaj sxuoj sur viaj piedoj, kaj via bastono en via mano; kaj mangxu gxin rapidante; gxi estas Pasko de la Eternulo.
12:12 Kaj Mi trairos la landon Egiptan en tiu nokto, kaj Mi batos cxiun unuenaskiton en la lando Egipta, de la homoj gxis la brutoj; kaj super cxiuj dioj de Egiptujo Mi faros jugxon, Mi, la Eternulo.
12:13 Kaj la sango cxe vi estos signo sur la domoj, en kiuj vi trovigxas;  kiam Mi vidos la sangon, Mi pasos preter vi, kaj ne estos inter vi la eksterma puno, kiam Mi batos la landon Egiptan.
12:14 Kaj tiu tago estu por vi memorajxo; kaj festu gxin kiel feston de la Eternulo en viaj generacioj, kiel legxon por eterne festu gxin.
12:15 Dum sep tagoj mangxu macojn; en la unua tago forigu la fermentajxon el viaj domoj; cxiu kiu mangxos fermentajxon de la unua tago gxis la sepa tago,  ties animo estos ekstermita el Izrael.
12:16 Kaj en la unua tago faru al vi sanktan kunvenon, kaj en la sepa tago faru al vi sanktan kunvenon; nenia laboro estu farata en tiuj tagoj; nur kio estas necesa por mangxi por cxiu, nur tio sola povas esti farata de vi.
12:17 Kaj observu la ordonon pri la macoj, cxar gxuste en tiu tago Mi elkondukis viajn tacxmentojn el la lando Egipta; kaj observu tiun tagon en viaj generacioj kiel legxon eternan.
12:18 De post la vespero de la dek-kvara tago de la unua monato mangxu macojn gxis la vespero de la dudek-unua tago de la monato.
12:19 Dum sep tagoj fermentajxo ne trovigxu en viaj domoj; cxar kiu mangxos fermentajxon, ties animo ekstermigxos el la komunumo de Izrael, cxu li estas fremdulo, aux cxu li estas indigxeno de la lando.
12:20 Nenion fermentintan mangxu; en cxiuj viaj logxlokoj mangxu macojn.
12:21 Moseo alvokis cxiujn cxefojn de Izrael, kaj diris al ili:Elektu kaj prenu al vi sxafidojn laux viaj familioj, kaj bucxu la Paskon.
12:22 Kaj prenu faskon da hisopo, kaj trempu gxin en la sango, kiu estos en la pelvo, kaj tusxu la supran sojlon kaj ambaux fostojn per la sango, kiu estos en la pelvo; kaj neniu el vi eliru el la pordo de sia domo gxis la mateno.
12:23 Kaj la Eternulo trairos, por puni la Egiptojn; kiam Li vidos la sangon sur la supra sojlo kaj ambaux fostoj, tiam la Eternulo preterpasos la pordon kaj ne permesos al la ekstermanto veni en viajn domojn por puni.
12:24 Kaj observu cxi tion kiel legxon por vi kaj por viaj filoj eterne.
12:25 Kaj kiam vi venos en la landon, kiun la Eternulo donos al vi, kiel Li diris, observu cxi tiun servon.
12:26 Kaj kiam diros al vi viaj filoj:Kion signifas cxi tiu via servo?
12:27 tiam diru:GXi estas ofero de Pasko al la Eternulo, kiu preterpasis la domojn de la Izraelidoj en Egiptujo, kiam Li punis la Egiptojn, sed niajn domojn savis. Kaj la popolo klinigxis kaj faris adoron.
12:28 Kaj la Izraelidoj iris, kaj faris, kiel ordonis la Eternulo al Moseo kaj Aaron; tiel ili faris.
12:29 Kiam venis la noktomezo, la Eternulo batis cxiujn unuenaskitojn en la lando Egipta, de la unuenaskito de Faraono, sidanta sur sia trono, gxis la unuenaskito de malliberulo, sidanta en malliberejo; kaj cxiujn unuenaskitojn el la brutoj.
12:30 Tiam Faraono levigxis en la nokto, li kaj cxiuj liaj servantoj kaj cxiuj Egiptoj; kaj farigxis granda kriado en Egiptujo; cxar ne estis domo, en kiu ne estis mortinto.
12:31 Kaj li alvokis Moseon kaj Aaronon en la nokto, kaj diris:Levigxu,  foriru el inter mia popolo, vi kaj la Izraelidoj; kaj iru, faru servon al la Eternulo, kiel vi diris.
12:32 Ankaux viajn sxafojn kaj viajn bovojn prenu, kiel vi diris, kaj iru;  kaj benu ankaux min.
12:33 Kaj la Egiptoj urgxis sur la popolon, por pli rapide elirigi ilin el la lando; cxar ili diris:Ni cxiuj mortos.
12:34 Kaj la popolo forportis sian paston, antaux ol gxi fermentis; iliaj pastujoj, ligitaj en iliaj vestoj, estis sur iliaj sxultroj.
12:35 Kaj la Izraelidoj faris, kiel diris Moseo; kaj ili petis de la Egiptoj vazojn argxentajn kaj vazojn orajn kaj vestojn.
12:36 Kaj la Eternulo favorigis al la popolo la Egiptojn, kaj cxi tiuj pruntedonis al ili; kaj ili multe prenis de la Egiptoj.
12:37 Kaj la Izraelidoj ekiris el Rameses al Sukot, en la nombro de cxirkaux sescent mil piedirantaj viroj, krom la infanoj.
12:38 Kaj ankaux granda amaso da diversgentaj homoj eliris kun ili, kaj da sxafoj kaj bovoj tre granda brutaro.
12:39 Kaj el la pasto, kiun ili elportis el Egiptujo, ili bakis macajn platpanojn, cxar gxi ankoraux ne fermentis; cxar ili estis elpelitaj el Egiptujo kaj ne povis prokrasti, kaj ili ecx ne pretigis al si mangxajxon.
12:40 La dauxro de la tempo, kiun la Izraelidoj logxis en Egiptujo, estis kvarcent tridek jaroj.
12:41 Kiam finigxis kvarcent tridek jaroj, gxuste en la sama tago, cxiuj tacxmentoj de la Eternulo eliris el la lando Egipta.
12:42 GXi estas nokto dedicxata al la Eternulo, cxar Li elkondukis ilin el la lando Egipta; gxi estas tiu nokto, kiu estas dedicxata al la Eternulo de cxiuj Izraelidoj en iliaj generacioj.
12:43 Kaj la Eternulo diris al Moseo kaj Aaron:CXi tio estas la legxo pri la Pasko:neniu fremdulo mangxu gxin.
12:44 Sed cxiu sklavo, kiun iu acxetis per mono, se vi cirkumcidis lin, tiam li povas mangxi gxin.
12:45 Paslogxanto kaj dungito ne mangxu gxin.
12:46 En unu domo gxi estu mangxata; ne elportu el la domo iom el la viando eksteren, kaj oston en gxi ne rompu.
12:47 La tuta komunumo de Izrael faru gxin.
12:48 Kaj se enlogxigxos cxe vi aligentulo kaj li volos fari Paskon al la Eternulo, tiam cirkumcidu cxe li cxiujn virseksulojn, kaj tiam li povas prepari sin, por fari gxin, kaj li estos kiel indigxeno de la lando; sed neniu ne cirkumcidita mangxu gxin.
12:49 La sama legxo estu por la indigxeno, kaj por la aligentulo, kiu enlogxigxis inter vi.
12:50 Kaj cxiuj Izraelidoj faris, kiel ordonis la Eternulo al Moseo kaj al Aaron; tiel ili faris.
12:51 En tiu sama tago la Eternulo elkondukis la Izraelidojn el la lando Egipta laux iliaj tacxmentoj.
13:1 Kaj la Eternulo ekparolis al Moseo, dirante:
13:2 Dedicxu al Mi cxiun unuenaskiton, kiu malfermas cxiun uteron inter la Izraelidoj, el la homo kaj el la brutoj:al Mi li apartenas.
13:3 Kaj Moseo diris al la popolo:Memoru cxi tiun tagon, en kiu vi eliris el Egiptujo, el la domo de sklaveco; cxar per forta mano la Eternulo elkondukis vin el tie; kaj ne mangxu fermentajxon.
13:4 Hodiaux vi eliras, en la monato Abib.
13:5 Kaj kiam la Eternulo venigos vin en la landon de la Kanaanidoj kaj la HXetidoj kaj la Amoridoj kaj la HXividoj kaj la Jebusidoj, pri kiu Li jxuris al viaj patroj, ke Li donos al vi, en la landon, en kiu fluas lakto kaj mielo, tiam servu cxi tiun servon en cxi tiu monato.
13:6 Dum sep tagoj mangxu macojn, kaj en la sepa tago estu festo de la Eternulo.
13:7 Macoj estu mangxataj dum la sep tagoj, kaj ne vidigxu cxe vi fermentajxo kaj ne vidigxu cxe vi fermentinta pasto, en la tuta regiono, kiu apartenas al vi.
13:8 Kaj sciigu al via filo en tiu tago, dirante:GXi estas pro tio, kion la Eternulo faris al mi cxe mia elirado el Egiptujo.
13:9 Kaj tio estu cxe vi kiel signo sur via mano kaj kiel memorigajxo inter viaj okuloj, por ke la instruo de la Eternulo estu en via busxo; cxar per forta mano la Eternulo elkondukis vin el Egiptujo.
13:10 Plenumu cxi tiun legxon en gxia tempo en cxiu jaro.
13:11 Kaj kiam la Eternulo venigos vin en la landon de la Kanaanidoj, kiel Li jxuris al vi kaj al viaj patroj, kaj donos gxin al vi,
13:12 tiam transdonadu cxiun utermalferminton al la Eternulo, kaj cxiun unuenaskiton el la brutoj, virseksulon, al la Eternulo.
13:13 Kaj cxiun unuenaskiton el la azenoj elacxetu per sxafido; kaj se vi ne elacxetos, tiam rompu al gxi la kolon; kaj cxiun homan unuenaskiton inter viaj filoj elacxetu.
13:14 Kaj kiam via filo morgaux vin demandos, dirante:Kio tio estas? tiam diru al li:Per forta mano la Eternulo elkondukis nin el Egiptujo, el la domo de sklaveco;
13:15 kaj kiam Faraono obstine rifuzis forliberigi nin, tiam la Eternulo mortigis cxiun unuenaskiton en la lando Egipta, de la unuenaskito de homo gxis la unuenaskito de bruto; tial mi oferas al la Eternulo cxiun utermalfermintan virseksulon, kaj cxiun unuenaskiton el miaj filoj mi elacxetas.
13:16 Kaj tio estu kiel signo sur via mano kaj kiel memorigajxo inter viaj okuloj; cxar per forta mano la Eternulo elkondukis nin el Egiptujo.
13:17 Kiam Faraono forliberigis la popolon, Dio ne irigis ilin per la vojo de la lando Filisxta, kiu estis proksima; cxar Dio diris:Eble la popolo pentos,  kiam gxi ekvidos militon, kaj gxi reiros Egiptujon.
13:18 Kaj Dio kondukis la popolon cxirkauxire, per la vojo tra la dezerto, al la Rugxa Maro. Kaj armitaj la Izraelidoj eliris el la lando Egipta.
13:19 Kaj Moseo prenis kun si la ostojn de Jozef, cxar tiu jxurigis la Izraelidojn, dirante:Kiam Dio rememoros vin, tiam elportu miajn ostojn el cxi tie kun vi.
13:20 Kaj ili elmovigxis el Sukot, kaj starigis sian tendaron en Etam, en la fino de la dezerto.
13:21 Kaj la Eternulo iradis antaux ili dum la tago en nuba kolono, por konduki ilin laux la gxusta vojo, kaj dum la nokto en kolono fajra, por lumi al ili, ke ili povu iri tage kaj nokte.
13:22 Ne forigxadis de antaux la popolo la nuba kolono dum la tago nek la fajra kolono dum la nokto.
14:1 Kaj la Eternulo ekparolis al Moseo, dirante:
14:2 Diru al la Izraelidoj, ke ili iru returne, kaj starigu sian tendaron antaux Pi-Hahxirot, inter Migdol kaj la maro, apud Baal-Cefon; tie ili starigxu tendare super la maro.
14:3 Faraono diros pri la Izraelidoj:Ili perdis la vojon en la lando, la dezerto ilin sxlosis.
14:4 Kaj Mi obstinigos la koron de Faraono, kaj li kuros post ili; kaj Mi glorigxos per Faraono kaj per lia tuta militistaro, kaj la Egiptoj sciigxos,  ke Mi estas la Eternulo. Kaj ili faris tiel.
14:5 Kiam oni diris al la regxo de Egiptujo, ke la popolo forkuris, tiam la koro de Faraono kaj de liaj servantoj turnigxis kontraux la popolon, kaj ili diris:Kion ni faris, forliberiginte la Izraelidojn de servado al ni?
14:6 Kaj li jungis sian cxaron kaj prenis kun si sian popolon.
14:7 Kaj li prenis sescent plej bonajn cxarojn kaj cxiujn cxarojn de Egiptujo kaj la cxefojn de la tuta militistaro.
14:8 Kaj la Eternulo obstinigis la koron de Faraono, la regxo de Egiptujo,  kaj li postkuris la Izraelidojn; sed la Izraelidojn elirigis mano alta.
14:9 La Egiptoj postkuris ilin, kaj cxiuj cxevaloj kaj cxaroj de Faraono kaj liaj rajdantoj kaj lia militistaro atingis ilin, kiam ili staris tendare super la maro, apud Pi-Hahxirot antaux Baal-Cefon.
14:10 Kiam Faraono alproksimigxis, tiam la Izraelidoj levis siajn okulojn,  kaj ekvidis, ke jen la Egiptoj iras post ili; kaj ili tre ektimis, kaj la Izraelidoj ekkriis al la Eternulo.
14:11 Kaj ili diris al Moseo:CXu ne ekzistis tomboj en Egiptujo, ke vi prenis nin, por morti en la dezerto? kion vi faris al ni, elkondukinte nin el Egiptujo?
14:12 Tion ni diris ja al vi en Egiptujo:Lasu nin, kaj ni servu la Egiptojn;  cxar pli bone estus por ni servi la Egiptojn, ol morti en la dezerto.
14:13 Tiam Moseo diris al la popolo:Ne timu; staru, kaj vidu la savon de la Eternulo, kiun Li faros al vi hodiaux; cxar la Egiptojn, kiujn vi vidas hodiaux, vi eterne neniam plu vidos.
14:14 La Eternulo militos por vi, kaj vi silentu.
14:15 Kaj la Eternulo diris al Moseo:Kion vi krias al Mi? diru al la Izraelidoj, ke ili ekiru.
14:16 Kaj vi levu vian bastonon kaj etendu vian manon super la maron kaj disfendu gxin, por ke la Izraelidoj iru tra la mezo de la maro sur seka tero.
14:17 Kaj jen, Mi obstinigos la korojn de la Egiptoj, kaj ili iros post vi;  kaj Mi glorigxos per Faraono kaj per lia tuta militistaro, per liaj cxaroj kaj liaj rajdantoj.
14:18 Kaj la Egiptoj sciigxos, ke Mi estas la Eternulo, kiam Mi glorigxos per Faraono, per liaj cxaroj kaj liaj rajdantoj.
14:19 Kaj la Dia angxelo, kiu iradis antaux la tendaro de la Izraelidoj,  formovigxis kaj ekiris post ili; kaj la nuba kolono formovigxis de antaux ili kaj starigxis post ili;
14:20 kaj gxi aperis inter la tendaro de la Egiptoj kaj la tendaro de la Izraelidoj, kaj gxi estis nubo malluma, kaj lumis dum la nokto tiamaniere, ke unuj al la aliaj ne povis alproksimigxi dum la tuta nokto.
14:21 Kaj Moseo etendis sian manon super la maron; kaj la Eternulo pelis la maron per forta orienta vento dum la tuta nokto kaj faris la maron seka tero;  kaj la akvo disfendigxis.
14:22 Kaj la Izraelidoj ekiris tra la mezo de la maro sur seka tero, kaj la akvo estis por ili muro dekstre kaj maldekstre.
14:23 Kaj la Egiptoj postkuris kaj venis post ili, cxiuj cxevaloj de Faraono,  liaj cxaroj kaj liaj rajdantoj, en la mezon de la maro.
14:24 Kiam venis la matena gardotempo, la Eternulo ekrigardis la tendaron de la Egiptoj el la fajra kaj nuba kolono, kaj Li tumultigis la tendaron de la Egiptoj.
14:25 Kaj Li depusxis la radojn de iliaj cxaroj kaj malrapidigis ilian iradon. Tiam la Egiptoj diris:Ni forkuru for de la Izraelidoj, cxar la Eternulo militas por ili kontraux la Egiptoj.
14:26 Kaj la Eternulo diris al Moseo:Etendu vian manon super la maron, por ke la akvo revenu sur la Egiptojn, sur iliajn cxarojn kaj iliajn rajdantojn.
14:27 Kaj Moseo etendis sian manon super la maron, kaj la maro revenis en la komenco de la mateno, sur sian lokon, kaj la Egiptoj kuris renkonte al gxi.  Kaj la Eternulo jxetis la Egiptojn en la mezon de la maro.
14:28 Kaj la akvo revenis, kaj kovris la cxarojn kaj la rajdantojn de la tuta militistaro de Faraono, kiu venis post ili en la maron; ne restis el ili ecx unu.
14:29 Sed la Izraelidoj iris sur seka tero tra la mezo de la maro, kaj la akvo estis por ili muro dekstre kaj maldekstre.
14:30 Kaj la Eternulo savis en tiu tago la Izraelidojn el la mano de la Egiptoj; kaj la Izraelidoj vidis la Egiptojn mortintaj sur la bordo de la maro.
14:31 Kaj la Izraelidoj vidis la grandan manon, kiun la Eternulo aperigis sur la Egiptoj, kaj la popolo ektimis la Eternulon kaj ekkredis al la Eternulo kaj al Lia sklavo Moseo.
15:1 Tiam Moseo kaj la Izraelidoj kantis cxi tiun kanton al la Eternulo, kaj parolis jene:  Mi kantos al la Eternulo, cxar Li alte levigxis;  CXevalon kaj gxian rajdanton Li jxetis en la maron.
15:2 Mia forto kaj glorkanto estas la Eternulo,  Kaj Li estis por mi savo.  Li estas mia Dio, kaj mi Lin gloros,  La Dio de mia patro, kaj mi Lin altigos.
15:3 La Eternulo estas viro de milito,  Eternulo estas Lia nomo.
15:4 La cxarojn de Faraono kaj lian militistaron Li jxetis en la maron;  Kaj liaj elektitaj militestroj dronis en la Rugxa Maro.
15:5 Abismoj ilin kovris;  Ili falis en la profundojn kiel sxtono.
15:6 Via dekstra mano, ho Eternulo, estas glora per forto,  Via dekstra mano, ho Eternulo, disbatas malamikon.
15:7 Per Via granda majesto Vi frakasas Viajn kontrauxulojn;  Vi sendas Vian koleron, kaj gxi forbruligas ilin kiel pajlon.
15:8 De Via kolera blovo montigxis akvo,  Amasigite starigxis fluajxo,  Densigxis abismoj en la mezo de la maro.
15:9 La malamiko diris:Mi persekutos,  Mi atingos, mi dividos militakiron;  Satigxos de ili mia animo;  Mi eltiros mian glavon, ekstermos ilin mia mano.
15:10 Vi blovis per Via spirito, kaj ilin kovris la maro;  Kiel plumbo ili iris al fundo en la akvo potenca.
15:11 Kiu estas kiel Vi inter la dioj, ho Eternulo?  Kiu estas kiel Vi, majesta en sankteco,  Timinda kaj lauxdinda, faranta miraklojn?
15:12 Vi etendis Vian dekstran manon,  Kaj ilin englutis la tero.
15:13 Vi kondukis kun Via favorkoreco tiun popolon, kiun Vi liberigis;  Vi kondukis gxin per Via forto al Via sankta logxejo.
15:14 Auxdis popoloj kaj ektremis;  Teruro atakis la logxantojn de Filisxtujo.
15:15 Tiam ektimis la cxefoj de Edom;  La potenculojn de Moab atakis tremo;  Perdis la kuragxon cxiuj logxantoj de Kanaan.
15:16 Falas sur ilin timo kaj teruro pro la grandeco de Via brako;  Ili mutigxas kiel sxtono, gxis pasas Via popolo, ho Eternulo,  GXis pasas la popolo, kiun Vi akiris.
15:17 Vi venigos ilin, kaj plantos ilin Sur la monto de Via heredo,  Sur la loko, ho Eternulo, kiun Vi faris Via sidejo,  En la sanktejo, ho Sinjoro, kiun pretigis Viaj manoj.
15:18 La Eternulo regxos cxiam kaj eterne.
15:19 CXar la cxevaloj de Faraono kun liaj cxaroj kaj rajdantoj enigxis en la maron, kaj la Eternulo turnis sur ilin la akvon de la maro; sed la Izraelidoj iris sur seka tero tra la mezo de la maro.
15:20 Mirjam, la profetino, fratino de Aaron, prenis tamburinon en sian manon, kaj cxiuj virinoj eliris post sxi kun tamburinoj kaj dancante.
15:21 Kaj Mirjam antauxkantis al ili:  Kantu al la Eternulo, cxar Li alte levigxis;  CXevalon kaj gxian rajdanton Li jxetis en la maron.
15:22 Moseo ekkondukis la Izraelidojn for de la Rugxa Maro, kaj ili eliris al la dezerto SXur; ili iris dum tri tagoj tra la dezerto kaj ne trovis akvon.
15:23 Ili venis al Mara, sed ili ne povis trinki la akvon en Mara, cxar gxi estis maldolcxa; tial oni donis al la loko la nomon Mara.
15:24 Kaj la popolo ekmurmuris kontraux Moseo, dirante:Kiam ni trinkos?
15:25 Tiam li kriis al la Eternulo, kaj la Eternulo montris al li arbon, kaj li jxetis gxin en la akvon, kaj la akvo farigxis dolcxa. Tie Li donis al ili legxon kaj jugxon, kaj tie Li ilin elprovis.
15:26 Kaj Li diris:Se vi auxskultados la vocxon de la Eternulo, via Dio, kaj farados tion, kio placxas al Li, kaj vi atentados Liajn ordonojn kaj observados cxiujn Liajn legxojn, tiam Mi venigos sur vin neniun el tiuj malsanoj, kiujn Mi venigis sur la Egiptojn; cxar Mi estas la Eternulo, via saniganto.
15:27 Kaj ili venis al Elim; tie estis dek du fontoj de akvo, kaj sepdek daktilpalmoj. Kaj ili starigis tie sian tendaron cxe la akvo.
16:1 Ili elmovigxis el Elim, kaj la tuta komunumo de la Izraelidoj venis en la dezerton Sin, kiu trovigxas inter Elim kaj Sinaj, en la dek-kvina tago de la dua monato, post sia eliro el la lando Egipta.
16:2 Kaj la tuta komunumo de la Izraelidoj ekmurmuris kontraux Moseo kaj Aaron en la dezerto.
16:3 Kaj la Izraelidoj diris al ili:Ho, ni dezirus morti per la mano de la Eternulo en la lando Egipta, sidante super la potoj kun viando, mangxante panon gxissate! vi elkondukis nin en cxi tiun dezerton, por mortigi cxi tiun tutan komunumon per malsato.
16:4 Tiam la Eternulo diris al Moseo:Jen Mi pluvigos por vi panon el la cxielo; kaj la popolo eliru kaj kolektu cxiutage tiom, kiom gxi bezonas por la tago, por ke Mi esploru gxin, cxu gxi sekvos Mian legxon aux ne.
16:5 Sed en la sesa tago ili preparu tion, kion ili devas enporti, kaj tiam estos duobla porcio kompare kun tio, kion ili kolektas cxiutage.
16:6 Kaj Moseo kaj Aaron diris al cxiuj Izraelidoj:Vespere vi sciigxos, ke la Eternulo elkondukis vin el la lando Egipta.
16:7 Kaj matene vi vidos la gloron de la Eternulo; cxar Li auxdis vian murmuradon kontraux la Eternulo. Sed kio estas ni, ke vi murmuras kontraux ni?
16:8 Kaj Moseo diris:La Eternulo donos al vi vespere viandon por mangxi kaj matene panon por satigxi; cxar la Eternulo auxdis vian murmuradon, kiun vi murmuris kontraux Li. Sed ni, kio ni estas? ne kontraux ni estas via murmurado, sed kontraux la Eternulo.
16:9 Kaj Moseo diris al Aaron:Diru al la tuta komunumo de la Izraelidoj:Alproksimigxu antaux la Eternulon, cxar Li auxdis vian murmuradon.
16:10 Kaj dum Aaron estis parolanta al la tuta komunumo de la Izraelidoj, ili turnigxis al la dezerto, kaj jen la gloro de la Eternulo aperis en nubo.
16:11 Kaj la Eternulo parolis al Moseo, dirante:
16:12 Mi auxdis la murmuradon de la Izraelidoj; diru al ili jenon:En la komenco de la vespero vi mangxos viandon, kaj matene vi satigxos per pano,  kaj vi sciigxos, ke Mi estas la Eternulo, via Dio.
16:13 Kiam venis la vespero, alflugis koturnoj kaj kovris la tendaron, kaj matene estis tavolo da roso cxirkaux la tendaro.
16:14 Kiam la tavolo da roso forlevigxis, tiam montrigxis, ke sur la suprajxo de la dezerto kusxas io delikata, sensxela, delikata kiel prujno sur la tero.
16:15 Kiam la Izraelidoj ekvidis, ili diris unuj al la aliaj:Kio gxi estas?  cxar ili ne sciis, kio gxi estas. Kaj Moseo diris al ili:GXi estas la pano,  kiun la Eternulo donis al vi por mangxi.
16:16 Jen estas tio, kion ordonis la Eternulo:Kolektu gxin cxiu en tia kvanto, kiom li bezonas por mangxi; prenu po unu omero por cxiu kapo, laux la nombro de viaj animoj, kiujn cxiu havas en sia tendo.
16:17 Kaj tiel faris la Izraelidoj, kaj ili kolektis, unu pli, alia malpli.
16:18 Kaj oni mezuris per omero; kaj kiu kolektis pli, ne havis superflue,  kaj kiu kolektis malpli, ne havis mankon; cxiu kolektis tiom, kiom li povis mangxi.
16:19 Kaj Moseo diris al ili:Neniu restigu iom el gxi gxis la mateno.
16:20 Sed ili ne obeis Moseon, kaj kelkaj restigis iom el gxi gxis la mateno;  kaj aperis en gxi vermoj, kaj gxi malbonodorigxis; kaj Moseo ekkoleris ilin.
16:21 Ili kolektadis gxin cxiumatene, cxiu tiom, kiom li bezonis por mangxi;  kaj kiam la suno farigxis pli varma, tio fandigxadis.
16:22 Kiam venis la sesa tago, ili kolektis duoble da pano, po du omeroj por cxiu; kaj cxiuj cxefoj de la komunumo venis kaj diris tion al Moseo.
16:23 Kaj li diris al ili:Jen estas, kion diris la Eternulo:ripozo de sankta sabato de la Eternulo estas morgaux; kion vi estas bakontaj, baku, kaj kion vi estas kuirontaj, kuiru; sed cxion superfluan formetu, por ke gxi estu konservata gxis la mateno.
16:24 Kaj ili formetis gxin gxis la mateno, kiel ordonis Moseo, kaj gxi ne malbonodorigxis, kaj vermoj ne aperis en gxi.
16:25 Kaj Moseo diris:Mangxu gxin hodiaux, cxar hodiaux estas sabato de la Eternulo; hodiaux vi ne trovos gxin sur la kampo.
16:26 Dum ses tagoj kolektu gxin, sed la sepa tago estas sabato, en tiu tago gxi ne trovigxos.
16:27 En la sepa tago eliris kelkaj el la popolo, por kolekti, sed ili ne trovis.
16:28 Kaj la Eternulo diris al Moseo:GXis kiam vi rifuzos observi Miajn ordonojn kaj Mian instruon?
16:29 Rigardu, la Eternulo donis al vi la sabaton, tial Li donas al vi en la sesa tago panon por du tagoj; restu cxiu hejme, neniu eliru for de sia loko en la sepa tago.
16:30 Kaj la popolo ripozis en la sepa tago.
16:31 Kaj la domo de Izrael donis al gxi la nomon manao; gxi estis kiel la semo de koriandro, blanka, kaj gxia gusto estis kiel blankpaneto kun mielo.
16:32 Kaj Moseo diris:Jen estas tio, kion ordonis la Eternulo:Plenigu per gxi omeron, ke gxi estu konservata en viaj generacioj, por ke oni vidu la panon,  kiun Mi mangxigis al vi en la dezerto, kiam Mi elkondukis vin el la lando Egipta.
16:33 Kaj Moseo diris al Aaron:Prenu unu vazon kaj enmetu tien plenan omeron da manao kaj starigu gxin antaux la Eternulo, por ke gxi estu konservata en viaj generacioj.
16:34 Kiel la Eternulo ordonis al Moseo, Aaron starigis gxin antaux la Atesto, por konservigxi.
16:35 Kaj la Izraelidoj mangxis la manaon dum kvardek jaroj, gxis ili venis en landon logxeblan; la manaon ili mangxis, gxis ili venis al la limo de la lando Kanaana.
16:36 Kaj omero estas dekono de efo.
17:1 La tuta komunumo de la Izraelidoj elmovigxis el la dezerto Sin laux siaj tagvojoj, kiel ordonis la Eternulo; kaj ili starigis sian tendaron en Refidim, kaj la popolo ne havis akvon por trinki.
17:2 Kaj la popolo malpacis kontraux Moseo, kaj ili diris:Donu al ni akvon por trinki. Kaj Moseo diris al ili:Kial vi malpacas kontraux mi? kial vi provas la Eternulon?
17:3 Sed la popolo tie suferis pro manko de akvo, kaj la popolo murmuris kontraux Moseo, kaj diris:Kial vi elkondukis nin el Egiptujo, por mortigi nin kaj niajn infanojn kaj niajn brutojn per soifo?
17:4 Tiam Moseo kriis al la Eternulo, dirante:Kion mi faros kun cxi tiu popolo? baldaux povas okazi, ke ili min sxtonmortigos.
17:5 Kaj la Eternulo diris al Moseo:Preteriru antaux la popolo, kaj prenu kun vi kelkajn el la cxefoj de Izrael, kaj vian bastonon, per kiu vi frapis la riveron, prenu en vian manon, kaj iru.
17:6 Jen Mi staros antaux vi tie super roko sur HXoreb; kaj vi frapos la rokon, kaj eliros el gxi akvo, kaj la popolo trinkos. Kaj Moseo faris tiel antaux la okuloj de la cxefoj de Izrael.
17:7 Kaj li donis al tiu loko la nomon Masa kaj Meriba, pro la malpaco de la Izraelidoj, kaj pro tio, ke ili provis la Eternulon, dirante:CXu la Eternulo estas inter ni, aux ne?
17:8 Venis la Amalekidoj, kaj ekmilitis kontraux la Izraelidoj en Refidim.
17:9 Tiam Moseo diris al Josuo:Elektu al ni virojn, kaj eliru, batalu kontraux la Amalekidoj. Morgaux mi staros sur supro de monteto, kaj la Dian bastonon mi havos en mia mano.
17:10 Kaj Josuo faris, kiel diris al li Moseo, kaj batalis kontraux la Amalekidoj; kaj Moseo, Aaron, kaj HXur supreniris sur la supron de la monteto.
17:11 Kaj cxiufoje, kiam Moseo levis sian manon, venkis Izrael; kaj kiam li mallevis sian manon, venkis Amalek.
17:12 Sed la manoj de Moseo estis pezaj; tial ili prenis sxtonon kaj metis gxin sub lin, kaj li sidigxis sur gxi; kaj Aaron kaj HXur subtenis liajn manojn, unu de unu flanko, la dua de la dua flanko; kaj liaj manoj estis en gxusta tenigxo gxis la subiro de la suno.
17:13 Kaj Josuo senfortigis Amalekon kaj lian popolon per la glavo.
17:14 Kaj la Eternulo diris al Moseo:Skribu cxi tion por memoro en libron kaj enmetu cxi tion en la orelojn de Josuo, ke Mi ekstermos la memoron pri Amalek sub la cxielo.
17:15 Moseo konstruis altaron, kaj donis al gxi la nomon:La Eternulo mia Standardo.
17:16 CXar li diris:Estas promesite per la altaro de la Eternulo, ke la Eternulo militos kontraux Amalek de generacio al generacio.
18:1 Jitro, la Midjana pastro, la bopatro de Moseo, auxdis cxion, kion la Eternulo faris al Moseo kaj al Sia popolo Izrael, ke la Eternulo elkondukis Izraelon el Egiptujo.
18:2 Kaj Jitro, la bopatro de Moseo, prenis Ciporan, la edzinon de Moseo,  kiun tiu forlasis;
18:3 kaj sxiajn du filojn, el kiuj unu havis la nomon Gersxom; cxar la patro diris:Mi estis fremdulo en fremda lando;
18:4 kaj la dua havis la nomon Eliezer, cxar tiu diris:La Dio de mia patro helpis min, kaj savis min kontraux la glavo de Faraono.
18:5 Kaj Jitro, la bopatro de Moseo, kun liaj filoj kaj lia edzino venis al Moseo en la dezerton, kie li staris tendare cxe la monto de Dio.
18:6 Kaj li dirigis al Moseo:Mi, via bopatro Jitro, venas al vi, kaj ankaux via edzino kaj sxiaj du filoj kun sxi.
18:7 Tiam Moseo eliris renkonte al sia bopatro kaj profunde salutis lin kaj kisis lin, kaj ili demandis sin reciproke pri la farto kaj eniris en la tendon.
18:8 Kaj Moseo rakontis al sia bopatro cxion, kion la Eternulo faris al Faraono kaj al la Egiptoj pro Izrael, kaj cxiujn malfacilajxojn, kiuj trafis ilin dum la vojo kaj el kiuj la Eternulo ilin savis.
18:9 Jitro gxojis je la tuta bono, kiun la Eternulo faris al Izrael, savinte lin el la mano de la Egiptoj.
18:10 Kaj Jitro diris:Benata estu la Eternulo, kiu savis vin el la manoj de la Egiptoj kaj el la mano de Faraono, kaj kiu savis la popolon el sub la mano de la Egiptoj.
18:11 Nun mi scias, ke la Eternulo estas pli granda ol cxiuj dioj; gxi estas pro tio, ke tiuj malbonintencis kontraux ili.
18:12 Kaj Jitro, la bopatro de Moseo, alportis al Dio bruloferon kaj bucxoferojn; kaj Aaron kaj cxiuj cxefoj de Izrael venis, por mangxi panon kun la bopatro de Moseo antaux Dio.
18:13 La sekvantan tagon Moseo sidigxis, por jugxi la popolon; kaj la popolo staris antaux Moseo de la mateno gxis la vespero.
18:14 Kaj la bopatro de Moseo vidis cxion, kion li faras por la popolo, kaj diris:Kio estas tio, kion vi faras al la popolo? kial vi sola sidas kaj la tuta popolo staras antaux vi de mateno gxis vespero?
18:15 Tiam Moseo diris al sia bopatro:La popolo venas al mi, por demandi Dion.
18:16 Kiam farigxas inter ili ia afero, ili venas al mi; kaj mi jugxas inter unu kaj alia, kaj mi sciigas la legxojn de Dio kaj Liajn instruojn.
18:17 Sed la bopatro de Moseo diris al li:Ne bona estas la afero, kiun vi faras.
18:18 Senfortigxos vi kaj cxi tiu popolo, kiu estas kun vi; cxar la afero estas tro malfacila por vi; vi ne povas plenumi gxin sola.
18:19 Auxskultu mian vocxon, mi donos al vi konsilon, kaj Dio estos kun vi.  Vi estu por la popolo perulo antaux Dio, kaj prezentu la aferojn al Dio.
18:20 Instruu al ili la legxojn kaj instruojn, kaj montru al ili la vojon,  kiun ili devas iri, kaj la farojn, kiujn ili devas fari.
18:21 Kaj vi elsercxu inter la tuta popolo homojn bravajn, timantajn Dion,  homojn veramajn, neprofitamajn; kaj starigu ilin super la popolo kiel milestrojn, centestrojn, kvindekestrojn, kaj dekestrojn.
18:22 Kaj ili jugxadu la popolon en cxiu tempo; cxiun grandan aferon ili venigu al vi, sed cxiun malgrandan aferon jugxu ili; tiel farigxos pli facile al vi, kaj ili portos kun vi.
18:23 Se vi tion faros kaj Dio al vi ordonos, tiam vi povos resti forta, kaj ankaux cxi tiu tuta popolo venos al sia loko en paco.
18:24 Moseo obeis la vocxon de sia bopatro, kaj faris cxion, kion tiu diris.
18:25 Kaj Moseo elektis bravajn homojn inter la tuta Izrael, kaj faris ilin estroj super la popolo, milestroj, centestroj, kvindekestroj, kaj dekestroj.
18:26 Kaj ili jugxadis la popolon en cxiu tempo; malfacilan aferon ili venigadis al Moseo, kaj cxiun aferon malgrandan jugxadis ili.
18:27 Kaj Moseo lasis sian bopatron foriri, kaj tiu iris en sian landon.
19:1 En la tria monato post la eliro de la Izraelidoj el la lando Egipta, en tiu tago ili venis en la dezerton Sinaj.
19:2 Ili eliris el Refidim, kaj venis en la dezerton Sinaj kaj starigis sian tendaron en la dezerto; kaj Izrael starigxis tie tendare antaux la monto.
19:3 Kaj Moseo supreniris al Dio; kaj la Eternulo vokis al li de la monto,  dirante:Tiel diru al la domo de Jakob kaj sciigu al la filoj de Izrael:
19:4 Vi vidis, kion Mi faris al la Egiptoj kaj kiel Mi portis vin sur aglaj flugiloj kaj venigis vin al Mi.
19:5 Kaj nun se vi obeos Mian vocxon kaj observos Mian interligon, vi estos Mia amata proprajxo inter cxiuj popoloj, cxar al Mi apartenas la tuta tero.
19:6 Kaj vi estos por Mi regno de pastroj kaj popolo sankta. Tio estas la vortoj, kiujn vi diru al la Izraelidoj.
19:7 Moseo venis, kaj alvokis la cxefojn de la popolo, kaj prezentis al ili cxiujn tiujn vortojn, pri kiuj la Eternulo ordonis al li.
19:8 Kaj la tuta popolo respondis kune kaj diris:CXion, kion la Eternulo diris, ni faros. Kaj Moseo raportis la vortojn de la popolo al la Eternulo.
19:9 Kaj la Eternulo diris al Moseo:Jen Mi venos al vi en densa nubo, por ke la popolo auxdu, kiam Mi parolos kun vi, kaj por ke ili kredu al vi eterne.  Kaj Moseo sciigis la vortojn de la popolo al la Eternulo.
19:10 Kaj la Eternulo diris al Moseo:Iru al la popolo kaj sanktigu gxin hodiaux kaj morgaux, kaj ili lavu siajn vestojn.
19:11 Kaj ili estu pretaj por la tria tago, cxar en la tria tago la Eternulo malsupreniros antaux la okuloj de la tuta popolo sur la monton Sinaj.
19:12 Kaj difinu limon por la popolo cxirkauxe, dirante:Gardu vin, ke vi ne supreniru sur la monton nek tusxu gxian bazon; cxiu, kiu tusxos la monton,  estu mortigita.
19:13 Mano lin ne tusxu, sed per sxtonoj li estu mortigita, aux li estu pafmortigita; cxu tio estos bruto, cxu tio estos homo, li ne vivu. Kiam eksonos longa trumpetado, tiam ili povas supreniri sur la monton.
19:14 Kaj Moseo malsupreniris de la monto al la popolo kaj sanktigis la popolon, kaj ili lavis siajn vestojn.
19:15 Kaj li diris al la popolo:Estu pretaj por la tria tago; ne alproksimigxu al virino.
19:16 En la tria tago, tuj matene, komencigxis tondroj kaj fulmoj, kaj densa nubo estis super la monto, kaj auxdigxis tre forta sonado de korno; kaj ektremis la tuta popolo, kiu estis en la tendaro.
19:17 Kaj Moseo elirigis la popolon el la tendaro renkonte al Dio, kaj ili starigxis antaux la bazo de la monto.
19:18 Kaj la monto Sinaj tuta fumigxis kauxze de tio, ke la Eternulo malsupreniris sur gxin en fajro; kaj gxia fumo levigxadis kiel fumo el forno,  kaj la tuta monto forte tremis.
19:19 Kaj la sonado de la korno farigxadis cxiam pli kaj pli forta; Moseo paroladis, kaj Dio respondadis al li per vocxo.
19:20 Kaj la Eternulo malsupreniris sur la monton Sinaj, sur la supron de la monto; kaj la Eternulo vokis Moseon sur la supron de la monto, kaj Moseo supreniris.
19:21 Kaj la Eternulo diris al Moseo:Iru malsupren, avertu la popolon, ke ili ne translimigxu perforte al la Eternulo, por vidi, cxar tiam multaj el ili falus.
19:22 Ecx la pastroj, kiuj alproksimigxos al la Eternulo, sanktigu sin, por ke la Eternulo ne frakasu ilin.
19:23 Kaj Moseo diris al la Eternulo:La popolo ne povas supreniri sur la monton Sinaj, cxar Vi avertis nin, dirante:Faru limon cxirkaux la monto, kaj sanktigu gxin.
19:24 Sed la Eternulo diris al li:Iru malsupren, poste supreniru vi kaj Aaron kun vi; sed la pastroj kaj la popolo ne penu perforte supreniri al la Eternulo, por ke Li ne frakasu ilin.
19:25 Kaj Moseo malsupreniris al la popolo kaj diris tion al ili.
20:1 Kaj Dio diris cxiujn sekvantajn vortojn:
20:2 Mi estas la Eternulo, via Dio, kiu elkondukis vin el la lando Egipta, el la domo de sklaveco.
20:3 Ne ekzistu cxe vi aliaj dioj antaux Mi.
20:4 Ne faru al vi idolon, nek bildon de io, kio estas en la cxielo supre aux sur la tero malsupre aux en la akvo sub la tero;
20:5 ne klinigxu antaux ili kaj ne servu ilin; cxar Mi, la Eternulo, via Dio,  estas Dio severa, kiu la malbonagon de la patroj punas sur la idoj en la tria kaj kvara generacioj cxe Miaj malamantoj,
20:6 kaj kiu faras favorkorajxon por miloj al Miaj amantoj kaj al la plenumantoj de Miaj ordonoj.
20:7 Ne malbonuzu la nomon de la Eternulo, via Dio; cxar la Eternulo ne lasos senpuna tiun, kiu malbonuzas Lian nomon.
20:8 Memoru pri la tago sabata, ke vi tenu gxin sankta.
20:9 Dum ses tagoj laboru kaj faru cxiujn viajn aferojn;
20:10 sed la sepa tago estas sabato de la Eternulo, via Dio; faru nenian laboron, nek vi, nek via filo, nek via filino, nek via sklavo, nek via sklavino, nek via bruto, nek via fremdulo, kiu estas inter viaj pordegoj;
20:11 cxar dum ses tagoj la Eternulo kreis la cxielon kaj la teron, la maron,  kaj cxion, kio estas en ili, sed en la sepa tago Li ripozis. Tial la Eternulo benis la tagon sabatan kaj sanktigis gxin.
20:12 Respektu vian patron kaj vian patrinon, por ke longe dauxru via vivo sur la tero, kiun la Eternulo, via Dio, donas al vi.
20:13 Ne mortigu.
20:14 Ne adultu.
20:15 Ne sxtelu.
20:16 Ne parolu kontraux via proksimulo malveran ateston.
20:17 Ne deziru la domon de via proksimulo; ne deziru la edzinon de via proksimulo, nek lian sklavon, nek lian sklavinon, nek lian bovon, nek lian azenon, nek ion, kio apartenas al via proksimulo.
20:18 Kaj la tuta popolo vidis la tondrojn kaj la fulmojn kaj la sonadon de la korno kaj la fumigxadon de la monto; kaj la popolo vidis, kaj retirigxis kun teruro kaj starigxis malproksime.
20:19 Kaj ili diris al Moseo:Parolu vi kun ni, kaj ni auxskultos, sed Dio ne parolu kun ni, por ke ni ne mortu.
20:20 Kaj Moseo diris al la popolo:Ne timu; cxar por vin elprovi venis Dio,  kaj por ke la timo antaux Li estu antaux via vizagxo, por ke vi ne peku.
20:21 Kaj la popolo staris malproksime; sed Moseo alproksimigxis al la mallumo, kie estis Dio.
20:22 Kaj la Eternulo diris al Moseo:Tiel diru al la Izraelidoj:Vi vidis,  kiel Mi parolis kun vi el la cxielo.
20:23 Ne faru antaux Mi diojn argxentajn, kaj diojn orajn ne faru al vi.
20:24 Altaron el tero faru al Mi, kaj oferu sur gxi viajn bruloferojn kaj pacoferojn, viajn sxafojn kaj viajn bovojn; sur cxiu loko, kie Mi memorigos Mian nomon, Mi venos al vi kaj benos vin.
20:25 Kaj se vi faros al Mi altaron el sxtonoj, ne konstruu gxin el sxtonoj hakitaj; cxar se vi levos sur gxin vian hakilon, vi gxin malsanktigos.
20:26 Kaj ne supreniru per sxtupoj al Mia altaro, por ke ne malkovrigxu via nudeco antaux gxi.
21:1 Kaj jen estas la jugxoj, kiujn vi proponos al ili:
21:2 Se vi acxetos sklavon Hebreon, li servu dum ses jaroj; sed en la sepa li eliru libera senpage.
21:3 Se li venis sola, li eliru sola; se li estas edzigita, tiam lia edzino eliru kune kun li.
21:4 Se lia sinjoro donis al li edzinon kaj sxi naskis al li filojn aux filinojn, tiam la edzino kaj sxiaj infanoj restu cxe sia sinjoro, kaj li eliru sola.
21:5 Sed se la sklavo diros:Mi amas mian sinjoron, mian edzinon, kaj miajn infanojn, mi ne volas liberigxi;
21:6 tiam lia sinjoro alkonduku lin antaux la potenculojn kaj starigu lin apud la pordo aux apud la fosto, kaj lia sinjoro trapiku lian orelon per aleno, kaj li estu lia sklavo por cxiam.
21:7 Kaj se iu vendos sian filinon kiel sklavinon, sxi ne eliru kiel eliras la sklavoj.
21:8 Se sxi ne placxas al sia sinjoro, al kiu sxi estis fordonita, tiam li donu al sxi la eblon elacxetigxi; al fremda popolo sxin vendi li ne havas la rajton, cxar li kondutis ne honeste kontraux sxi.
21:9 Se iu transdonos sxin al sia filo, li agu kun sxi laux la rajto de filinoj.
21:10 Se li prenos por li alian edzinon, tiam nutrajxo, vestoj, kaj edzina vivo ne devas esti rifuzataj al sxi.
21:11 Kaj se tiujn tri aferojn li ne faros por sxi, tiam sxi eliru senpage,  sen elacxeto.
21:12 Se iu batos homon kaj tiu mortos, li estu mortigita.
21:13 Sed se li ne agis malbonintence, nur Dio pusxis tiun sub lian manon, Mi difinas al vi lokon, kien li povas forkuri.
21:14 Sed se iu intence mortigis sian proksimulon per ruzo, tiam ecx de Mia altaro forprenu lin, ke li mortu.
21:15 Kiu batas sian patron aux sian patrinon, tiu devas esti mortigita.
21:16 Kaj se iu sxtelas homon por vendi lin, aux oni trovas tiun en lia mano,  li devas esti mortigita.
21:17 Kiu malbenas sian patron aux sian patrinon, tiu devas esti mortigita.
21:18 Se homoj kverelos, kaj unu batos la alian per sxtono aux per pugno kaj tiu ne mortos, sed devos kusxi en lito:
21:19 se li levigxos kaj irados ekstere per apogilo, tiam la batinto estu senkulpa; li nur kompensu al li lian malliberigitecon kaj zorgu pri lia kuracado.
21:20 Se iu batos sian sklavon aux sian sklavinon per bastono, kaj tiu mortos sub lia mano, tiam oni devas lin puni;
21:21 sed se tiu restos viva dum unu aux du tagoj, tiam oni ne devas lin puni; cxar tio estas lia mono.
21:22 Se viroj kverelos kaj frapos gravedan virinon, kaj sxi abortos, sed ne farigxos malfelicxo, tiam oni punu lin per monpuno, kian metos sur lin la edzo de la virino, kaj li pagu gxin laux decido de jugxantoj.
21:23 Sed se farigxos malfelicxo, tiam donu animon pro animo,
21:24 okulon pro okulo, denton pro dento, manon pro mano, piedon pro piedo,
21:25 bruldifekton pro bruldifekto, vundon pro vundo, kontuzon pro kontuzo.
21:26 Kaj se iu batos okulon de sia sklavo aux de sia sklavino kaj difektos gxin, tiam li forliberigu tiun kompense pro la okulo.
21:27 Kaj se li elbatos denton de sia sklavo aux denton de sia sklavino, li forliberigu tiun kompense pro la dento.
21:28 Se bovo kornobatos viron aux virinon kaj tiu mortos, tiam oni sxtonmortigu la bovon kaj gxia viando ne estu mangxata, sed la mastro de la bovo restu senkulpa.
21:29 Sed se la bovo estis kornobatema antauxe kaj oni tion sciigis al gxia mastro kaj li gxin ne gardis kaj gxi mortigis viron aux virinon, tiam la bovon oni sxtonmortigu kaj gxian mastron oni mortigu.
21:30 Se oni metos sur lin elacxeton, tiam li donu pro sia animo tian elacxetan sumon, kia estos metita sur lin.
21:31 Se filo aux filino estos kornobatita, oni agu kun li en la sama maniero.
21:32 Se iun sklavon aux sklavinon kornobatos la bovo, tiam tridek sikloj da mono devas esti pagitaj al ties mastro kaj la bovo devas esti sxtonmortigita.
21:33 Se iu malfermos kavon, aux elfosos kavon, kaj ne kovros gxin, kaj falos tien bovo aux azeno,
21:34 tiam la mastro de la kavo devas kompensi per mono al gxia mastro, kaj la kadavro apartenu al li.
21:35 Se la bovo de iu homo kornobatos bovon de lia proksimulo tiel, ke gxi mortos, tiam ili vendu la vivan bovon kaj dividu inter si egalparte la monon pro gxi, kaj ankaux la kadavron ili dividu.
21:36 Sed se oni sciis, ke la bovo estis kornobatema antauxe, kaj gxia mastro gxin ne gardis, tiam ili pagu bovon pro la bovo, kaj la kadavro apartenu al li.
22:1 Se iu sxtelos bovon aux sxafon kaj bucxos gxin aux vendos gxin, tiam li pagu kvin bovojn pro la bovo kaj kvar sxafojn pro la sxafo.
22:2 Se iu trovos sxtelanton cxe subfosado kaj batos lin kaj tiu mortos, tiam oni ne jugxu lin pro la sango.
22:3 Sed se lumis super li la suno, tiam oni jugxu lin pro la sango. La sxtelinto pagu kompenson; se li ne havas, tiam oni lin vendu pro lia sxtelo.
22:4 Se la sxtelitajxo, cxu gxi estas bovo, cxu azeno, cxu sxafo, estos trovita en liaj manoj viva, tiam li kompensu duoble.
22:5 Se iu difektos kampon aux vinberejon, lasante sian bruton, ke gxi difektu kampon de aliulo, tiam li devas pagi per plejbonajxo el sia kampo kaj per plejbonajxo el sia vinberejo.
22:6 Se eliros fajro kaj trafos dornojn kaj ekstermos garbojn aux starantan grenon aux kampon, tiam tiu kompensu, kiu kauxzis la brulon.
22:7 Se iu donos al sia proksimulo monon aux uzatajxojn, por konservi, kaj ili estos sxtelitaj el la domo de tiu homo, tiam, se la sxtelinto estos trovita, li kompensu duoble.
22:8 Se la sxtelinto ne estos trovita, tiam la mastro de la domo venu al la potenculoj, kaj jxuru, ke li ne etendis sian manon sur la apartenajxon de sia proksimulo.
22:9 Pri cxiu maljustajxo, cxu gxi estos pri bovo, cxu pri azeno, cxu pri sxafo, cxu pri vesto, pri cxiu perditajxo, pri kiu iu diros, ke gxi estas lia, la afero de ambaux devas esti prezentita al la potenculoj; kiun la potenculoj trovos kulpa, tiu kompensu duoble al sia proksimulo.
22:10 Se iu donos al sia proksimulo azenon aux bovon aux sxafon aux alian bruton, por konservi, kaj gxi mortos aux estos difektita aux forkaptita, kaj neniu tion vidos,
22:11 tiam jxuro antaux la Eternulo estu inter ili, ke li ne etendis sian manon sur la apartenajxon de sia proksimulo, kaj gxia mastro gxin prenos kaj li ne kompensos.
22:12 Sed se oni gxin sxtelos de li, tiam li devas kompensi al gxia mastro.
22:13 Se gxi estos dissxirita, li prezentu ateston, kaj la dissxiritajxon li ne kompensos.
22:14 Se iu gxin prenos prunte de sia proksimulo, kaj gxi estos difektita aux mortos dum foresto de sia mastro, tiam li devas kompensi.
22:15 Se gxia mastro estis apud gxi, tiam li ne devas kompensi. Se gxi estis dungita, li perdis sian dungomonon.
22:16 Se iu forlogos virgulinon, kiu ne estas fiancxinigita, kaj kusxos kun sxi, tiam li donu al sxi doton kaj prenu sxin al si kiel edzinon.
22:17 Se sxia patro ne volos doni sxin al li, tiam li pagu tiom da mono, kiom virgulinoj ordinare ricevas dote.
22:18 Sorcxistinon ne lasu vivi.
22:19 CXiu, kiu kusxis kun bruto, estu mortigita.
22:20 Kiu alportas oferojn al dioj, krom al la Eternulo sole, tiu estu ekstermita.
22:21 Fremdulon ne ofendu, nek premu lin; cxar fremduloj vi estis en la lando Egipta.
22:22 Vidvinon kaj orfon ne premu.
22:23 Se vi ilin premos kaj ili krios al Mi, tiam Mi auxdos ilian krion;
22:24 kaj ekflamos Mia kolero, kaj Mi mortigos vin per glavo, kaj viaj edzinoj estos vidvinoj kaj viaj infanoj estos orfoj.
22:25 Se vi pruntedonos monon al iu el Mia popolo, al iu malricxulo apud vi,  ne estu por li premanto, ne metu sur lin procentojn.
22:26 Se vi prenos de via proksimulo veston kiel garantiajxon, tiam antaux la subiro de la suno redonu gxin al li;
22:27 cxar gxi estas lia sola kovro, gxi estas la vesto por lia korpo; en kio li dormos? kaj kiam li krios al Mi, Mi auxdos, cxar Mi estas favorkora.
22:28 Potenculojn ne malbenu, kaj estron de via popolo ne insultu.
22:29 Vian abundon kaj sukon ne retenu; la unuenaskiton el viaj filoj vi devas doni al Mi.
22:30 Tiel same agu kun via bovo kaj via sxafo; sep tagojn gxi restu kun sia patrino, en la oka tago donu gxin al Mi.
22:31 Estu por Mi sanktaj homoj; kaj viandon, dissxiritan sur la kampo, ne mangxu; al hundo jxetu gxin.
23:1 Ne disvastigu malveran famon; ne kunigu vian manon kun malvirtulo, por esti atestanto de malbonago.
23:2 Ne sekvu la amason por malbonajxoj; kaj en jugxo ne klinigxu al la opinio de la plimulto, por deklinigxi de la vero.
23:3 Ankaux malricxulon ne favoru en lia jugxa afero.
23:4 Se vi renkontos bovon de via malamiko aux lian azenon erarvagantan,  rekonduku gxin al li.
23:5 Se vi vidos, ke azeno de via malamiko falis sub sia sxargxo, ne forlasu gxin, sed alportu helpon kune kun li.
23:6 Ne forklinu la rajton de via malricxulo en lia jugxa afero.
23:7 De mensogajxo malproksimigxu, kaj senkulpulon kaj virtulon ne mortigu;  cxar Mi ne pravigos maljustulon.
23:8 Donacojn ne akceptu; cxar donacoj blindigas vidantojn kaj malgxustigas la aferojn de virtuloj.
23:9 Fremdulon ne premu; vi konas ja la animon de fremdulo, cxar fremduloj vi estis en la lando Egipta.
23:10 Dum ses jaroj prisemu vian teron kaj rikoltu gxiajn produktajxojn;
23:11 sed en la sepa jaro ripozigu gxin kaj ne tusxu gxin, por ke mangxu la malricxuloj el via popolo, kaj la restajxon mangxu la bestoj de la kampo.  Tiel same agu kun via vinberejo kaj kun via olivarbejo.
23:12 Dum ses tagoj faru viajn laborojn, kaj en la sepa tago festu, por ke ripozu via bovo kaj via azeno kaj por ke refresxigxu la filo de via sklavino kaj la fremdulo.
23:13 Kaj cxion, kion Mi diris al vi, observu; kaj la nomon de aliaj dioj ne citu, gxi ne estu auxdata el via busxo.
23:14 Tri fojojn festu al Mi dum la jaro.
23:15 La feston de la macoj observu; dum sep tagoj mangxu macojn, kiel Mi ordonis al vi, en la difinita tempo en la monato Abib (cxar en tiu tempo vi eliris el Egiptujo); kaj oni ne aperu antaux Mi kun malplenaj manoj;
23:16 ankaux la feston de la rikolto de la unuaj fruktoj de via laboro, de tio, kion vi semos sur la kampo; kaj la feston de kolekto en la fino de la jaro, kiam vi kolektos viajn laborfruktojn el la kampo.
23:17 Tri fojojn cxiujare aperu cxiuj viaj virseksuloj antaux la Sinjoro, la Eternulo.
23:18 Ne versxu sur fermentajxon la sangon de Mia ofero; kaj la graso de Mia festofero ne restu gxis mateno.
23:19 La komencajxon de la unuaj fruktoj de via tero alportu en la domon de la Eternulo, via Dio. Ne kuiru kapridon en la lakto de gxia patrino.
23:20 Jen Mi sendas angxelon antaux vi, por gardi vin sur la vojo, kaj por venigi vin al la loko, kiun Mi pretigis.
23:21 Gardu vin antaux lia vizagxo kaj auxskultu lian vocxon; ne incitu lin,  cxar li ne pardonos vian pekon; cxar Mia nomo estas en li.
23:22 Sed se vi auxskultos lian vocxon, kaj faros cxion, kion Mi diros, tiam Mi malamikos kontraux viaj malamikoj kaj premos viajn premantojn.
23:23 Kiam Mia angxelo iros antaux vi, kaj Mi venigos vin al la Amoridoj, la HXetidoj, la Perizidoj, la Kanaanidoj, la HXividoj, kaj la Jebusidoj, kaj Mi ilin ekstermos:
23:24 ne adoru iliajn diojn kaj ne servu ilin, kaj ne agu kiel ili agas, sed frakasu ilin kaj detruu iliajn statuojn.
23:25 Kaj servu la Eternulon, vian Dion, kaj Li benos vian panon kaj vian akvon; kaj Mi forigos malsanon el via mezo.
23:26 Ne estos seninfana nek sennaska en via lando; la nombron de viaj tagoj Mi faros plena.
23:27 Mian teruron Mi sendos antaux vi, kaj Mi konfuzos cxiun popolon, al kiu vi venos, kaj cxiujn viajn malamikojn Mi turnos al vi dorse.
23:28 Kaj Mi sendos krabrojn antaux vi, kaj ili forpelos la HXividojn kaj la Kanaanidojn kaj la HXetidojn de antaux vi.
23:29 Mi ne forpelos ilin de antaux vi en unu jaro, por ke la tero ne farigxu senhoma kaj por ke ne multigxu kontraux vi la bestoj de la kampo.
23:30 Iom post iom Mi forpelos ilin de antaux vi, gxis vi multigxos kaj posedos la landon.
23:31 Kaj Mi faros viajn limojn de la Rugxa Maro gxis la Maro Filisxta, kaj de la dezerto gxis la Rivero; cxar Mi transdonos en viajn manojn la logxantojn de la lando, kaj vi forpelos ilin de antaux vi.
23:32 Ne faru interligon kun ili nek kun iliaj dioj.
23:33 Ili ne logxu en via lando, por ke ili ne pekigu vin kontraux Mi; se vi servos iliajn diojn, tio farigxos kaptilo por vi.
24:1 Kaj al Moseo Li diris:Supreniru al la Eternulo, vi kaj Aaron, Nadab kaj Abihu, kaj sepdek el la cxefoj de Izrael, kaj faru adoron de malproksime.
24:2 Kaj Moseo sola alproksimigxu al la Eternulo; sed ili ne alproksimigxu,  kaj la popolo ne supreniru kun li.
24:3 Kaj Moseo venis kaj rakontis al la popolo cxiujn vortojn de la Eternulo kaj cxiujn legxojn. Kaj la tuta popolo respondis per unu vocxo, kaj ili diris:CXion, kion diris la Eternulo, ni faros.
24:4 Kaj Moseo skribis cxiujn vortojn de la Eternulo, kaj li levigxis frue matene kaj konstruis altaron sub la monto kaj dek du kolonojn laux la dek du triboj de Izrael.
24:5 Kaj li sendis junulojn el la Izraelidoj, kaj ili alportis bruloferojn kaj bucxis pacoferojn al la Eternulo, bovidojn.
24:6 Moseo prenis duonon de la sango kaj enversxis en pelvojn, kaj duonon de la sango li sxprucigis sur la altaron.
24:7 Kaj li prenis la libron de la interligo kaj lauxtlegis gxin al la popolo, kaj ili diris:CXion, kion diris la Eternulo, ni faros kaj obeos.
24:8 Kaj Moseo prenis la sangon kaj sxprucigis sur la popolon, kaj diris:Jen estas sango de la interligo, kiun la Eternulo faris kun vi pri cxiuj tiuj vortoj.
24:9 Kaj supreniris Moseo kaj Aaron, Nadab kaj Abihu, kaj sepdek el la cxefoj de Izrael.
24:10 Kaj ili vidis la Dion de Izrael; kaj sub Liaj piedoj estis io, kiel faritajxo el brilanta safiro, kaj kiel la cxielo mem, kiam gxi estas klara.
24:11 Li ne etendis Sian manon kontraux la cxefojn de Izrael; kaj ili vidis Dion, kaj mangxis kaj trinkis.
24:12 Kaj la Eternulo diris al Moseo:Supreniru al Mi sur la monton kaj estu tie; kaj Mi donos al vi sxtonajn tabelojn, kaj la instruon kaj ordonojn,  kiujn Mi skribis, por instrui ilin.
24:13 Kaj levigxis Moseo kaj lia servanto Josuo, kaj Moseo supreniris sur la monton de Dio.
24:14 Kaj al la cxefoj li diris:Restu cxi tie, gxis ni revenos al vi; kaj jen Aaron kaj HXur estas kun vi; kiu havas ian aferon, tiu venu al ili.
24:15 Kaj Moseo supreniris sur la monton, kaj nubo kovris la monton.
24:16 Kaj la majesto de la Eternulo logxis sur la monto Sinaj, kaj la nubo gxin kovris dum ses tagoj; kaj Li vokis Moseon en la sepa tago el interne de la nubo.
24:17 Kaj la aspekto de la majesto de la Eternulo estis kiel fajro flamanta sur la supro de la monto antaux la okuloj de la Izraelidoj.
24:18 Kaj Moseo eniris en la mezon de la nubo, kaj supreniris sur la monton;  kaj Moseo estis sur la monto dum kvardek tagoj kaj kvardek noktoj.
25:1 Kaj la Eternulo ekparolis al Moseo, dirante:
25:2 Diru al la Izraelidoj, ke ili alportu por Mi oferdonon; de cxiu homo,  kies koro deziros doni, prenu la oferdonon por Mi.
25:3 Kaj jen estas la oferdono, kiun vi prenos de ili:oro kaj argxento kaj kupro,
25:4 kaj blua teksajxo kaj purpura kaj rugxa, kaj bisino kaj kapra lano,
25:5 kaj virsxafaj feloj rugxe kolorigitaj kaj antilopaj feloj, kaj akacia ligno,
25:6 oleo por lumigado, aromajxoj por la sankta oleo kaj por la bonodoraj incensoj,
25:7 sxtonoj oniksaj kaj sxtonoj enkadrigeblaj por la efodo kaj por la surbrustajxo.
25:8 Kaj ili faru por Mi sanktejon, por ke Mi logxu inter ili.
25:9 Laux cxio, kiel Mi montros al vi la bildon de la Logxejo kaj la bildon de cxiuj gxiaj objektoj, tiel faru.
25:10 Kaj ili faru keston el akacia ligno; du ulnoj kaj duono estu gxia longo, kaj unu ulno kaj duono gxia largxo, kaj unu ulno kaj duono gxia alto.
25:11 Kaj tegu gxin per pura oro, interne kaj ekstere tegu gxin, kaj faru sur gxi oran kronon cxirkauxe.
25:12 Kaj fandu por gxi kvar orajn ringojn, kaj alfortikigu ilin sur gxiaj kvar anguloj:du ringojn sur unu gxia flanko kaj du ringojn sur gxia alia flanko.
25:13 Kaj faru stangojn el akacia ligno kaj tegu ilin per oro.
25:14 Kaj metu la stangojn en la ringojn sur la flankoj de la kesto, por porti la keston per ili.
25:15 En la ringoj de la kesto devas esti la stangoj; ili ne estu prenataj for de gxi.
25:16 Kaj en la keston enmetu la Ateston, kiun Mi donos al vi.
25:17 Kaj faru fermoplaton el pura oro; du ulnoj kaj duono estu gxia longo,  kaj unu ulno kaj duono gxia largxo.
25:18 Kaj faru du kerubojn el oro; per forgxa laboro faru ilin cxe la du randoj de la fermoplato.
25:19 Faru unu kerubon cxe unu flanko kaj unu kerubon cxe la alia flanko;  elstarantaj el la fermoplato faru la kerubojn, sur gxiaj du flankoj.
25:20 Kaj la keruboj estu etendantaj siajn flugilojn supren, kovrante per siaj flugiloj la fermoplaton, kaj iliaj vizagxoj estu unu kontraux la alia;  al la fermoplato estu turnitaj la vizagxoj de la keruboj.
25:21 Kaj metu la fermoplaton sur la keston supre, kaj en la keston metu la ateston, kiun Mi donos al vi.
25:22 Kaj Mi aperados al vi tie, kaj Mi parolados kun vi super la fermoplato,  el inter la du keruboj, kiuj estos super la kesto de atesto, pri cxio, kion Mi ordonos al vi por la Izraelidoj.
25:23 Kaj faru tablon el akacia ligno; du ulnoj estu gxia longo, kaj unu ulno gxia largxo, kaj unu ulno kaj duono gxia alto.
25:24 Kaj tegu gxin per pura oro, kaj faru al gxi oran kronon cxirkauxe.
25:25 Kaj faru cxirkaux gxi manlargxan listelon, kaj faru oran kronon cxirkaux la listelo.
25:26 Kaj faru por gxi kvar orajn ringojn, kaj alfortikigu la ringojn en la kvar anguloj, cxe gxiaj kvar piedoj.
25:27 Apud la listelo estu la ringoj, kiel ingoj por stangoj, por porti la tablon.
25:28 Kaj faru la stangojn el akacia ligno, kaj tegu ilin per oro, ke per ili oni portu la tablon.
25:29 Kaj faru gxiajn pladojn kaj gxiajn kulerojn, kaj gxiajn kalikojn kaj gxiajn krucxojn, per kiuj oni versxos; el pura oro faru ilin.
25:30 Kaj metu sur la tablon panon de propono antaux Mi cxiam.
25:31 Kaj faru kandelabron el pura oro, per forgxa laboro estu farita la kandelabro; gxia trunko kaj gxiaj brancxoj, gxiaj kalikoj, gxiaj kapetoj, kaj gxiaj floroj elstaru el gxi.
25:32 Kaj ses brancxoj devas elstari el gxiaj flankoj:tri brancxoj de la kandelabro el unu flanko, kaj tri brancxoj de la kandelabro el la alia flanko;
25:33 tri migdalformaj kalikoj, kapeto, kaj floro, sur unu brancxo, kaj tri migdalformaj kalikoj, kapeto, kaj floro, sur la alia brancxo; tiel sur la ses brancxoj, kiuj elstaras el la kandelabro.
25:34 Kaj sur la kandelabro estu kvar migdalformaj kalikoj kun kapetoj kaj floroj.
25:35 Kaj kapeto sub unu paro da brancxoj, kapeto sub la dua paro da brancxoj, kaj kapeto sub la tria paro da brancxoj; tiel por la ses brancxoj,  kiuj elstaras el la kandelabro.
25:36 La kapetoj kaj brancxoj devas elstari el gxi; cxio devas esti unu forgxita tutajxo el pura oro.
25:37 Kaj faru por gxi sep lucernojn; kaj starigu sur gxi gxiajn lucernojn,  ke ili lumu sur gxian antauxan flankon.
25:38 Kaj gxiaj preniloj kaj cindrujoj estu el pura oro.
25:39 El kikaro da pura oro oni faru gxin kaj cxiujn tiujn apartenajxojn.
25:40 Kaj rigardu kaj faru laux ilia modelo, kiu estis montrita al vi sur la monto.
26:1 La tabernaklon faru el dek tapisxoj el tordita bisino, kaj el blua,  purpura, kaj rugxa teksajxo; kerubojn artiste laboritajn faru sur ili.
26:2 La longo de cxiu tapisxo estu dudek ok ulnoj, kaj la largxo de cxiu tapisxo estu kvar ulnoj; unu mezuro estu por cxiuj tapisxoj.
26:3 Kvin tapisxoj estu kunigitaj unu kun la alia, kaj la kvin ceteraj tapisxoj estu ankaux kunigitaj unu kun la alia.
26:4 Kaj faru masxojn el blua teksajxo sur la rando de unu tapisxo, sur la rando de la kunigxo, kaj tiel same faru sur la rando de la ekstrema tapisxo,  sur la dua rando de kunigxo.
26:5 Kvindek masxojn faru sur unu tapisxo, kaj kvindek masxojn faru sur la rando de tiu tapisxo, sur kiu estas la dua flanko de la kunigxo; la masxoj devas esti reciproke arangxitaj unu kontraux alia.
26:6 Kaj faru kvindek orajn hoketojn, kaj kunigu la tapisxojn unu kun la alia per la hoketoj, por ke la tabernaklo farigxu unu tutajxo.
26:7 Kaj faru tapisxojn el kapra lano kiel kovron super la tabernaklo; dek unu tiajn tapisxojn faru.
26:8 La longo de cxiu tapisxo estu tridek ulnoj, kaj la largxo de cxiu tapisxo estu kvar ulnoj; unu mezuro estu por la dek unu tapisxoj.
26:9 Kaj kunigu kvin tapisxojn aparte kaj ses tapisxojn aparte, kaj la sesan tapisxon faldu duige antaux la tabernaklo.
26:10 Kaj faru kvindek masxojn sur la rando de la ekstrema tapisxo, sur la rando de la kunigxo, kaj kvindek masxojn sur la rando de la dua kunigxa tapisxo.
26:11 Kaj faru kvindek kuprajn hoketojn, kaj metu la hoketojn en la masxojn,  por ke vi kunigu la tendon kaj gxi estu unu tutajxo.
26:12 Kaj el la superflua pendanta parto de la tapisxoj de la kovro, duono de la superflua tapisxa parto superpendu super la malantauxa flanko de la tabernaklo.
26:13 Kaj po unu ulno cxiuflanke el la superflua longo de la tapisxoj superpendu super ambaux flankoj de la tabernaklo, por kovri gxin.
26:14 Kaj faru kovron por la tendo el rugxaj virsxafaj feloj kaj ankoraux kovron el antilopaj feloj supre.
26:15 Kaj faru starantajn tabulojn por la tabernaklo el akacia ligno.
26:16 Dek ulnoj estu la longo de cxiu tabulo, kaj unu ulno kaj duono la largxo de cxiu tabulo.
26:17 Du pivotoj estu cxe cxiu tabulo, algxustigitaj unu al la alia; tiel faru cxe cxiuj tabuloj de la tabernaklo.
26:18 Kaj faru la tabulojn por la tabernaklo:dudek tabuloj staru sur la flanko suda.
26:19 Kaj kvardek argxentajn bazojn faru sub la dudek tabuloj:du bazojn sub cxiu tabulo, por gxiaj du pivotoj.
26:20 Kaj sur la dua flanko de la tabernaklo, sur la flanko norda, estu dudek tabuloj,
26:21 kaj kvardek argxentaj bazoj por ili, po du bazoj sub cxiu tabulo.
26:22 Kaj sur la malantauxa flanko de la tabernaklo, okcidente, faru ses tabulojn.
26:23 Kaj du tabulojn faru en la anguloj de la tabernaklo sur la malantauxa flanko.
26:24 Ili estu kunigitaj malsupre kaj kunigitaj supre per unu ringo; tiel gxi estu kun ili ambaux; por ambaux anguloj ili estu.
26:25 Tiel estu ok tabuloj, kaj cxe ili dek ses argxentaj bazoj, po du bazoj sub cxiu tabulo.
26:26 Kaj faru riglilojn el akacia ligno, kvin por la tabuloj de unu flanko de la tabernaklo,
26:27 kaj kvin riglilojn por la tabuloj de la dua flanko de la tabernaklo,  kaj kvin riglilojn por la tabuloj de la malantauxa flanko de la tabernaklo,  okcidente.
26:28 Kaj la meza riglilo meze de la tabuloj sxovigxu de unu fino gxis la alia.
26:29 Kaj la tabulojn tegu per oro, kaj iliajn ringojn, ingojn por la rigliloj, faru el oro, kaj la riglilojn tegu per oro.
26:30 Starigu la tabernaklon laux gxia modelo, kiu estis montrita al vi sur la monto.
26:31 Kaj faru kurtenon el blua, purpura, kaj rugxa teksajxo, kaj el tordita bisino; artiste laboritaj keruboj estu faritaj sur gxi.
26:32 Kaj pendigu gxin sur kvar akaciaj kolonoj, tegitaj per oro kaj havantaj orajn hokojn kaj argxentajn bazojn.
26:33 Kaj pendigu la kurtenon sub la hokoj, kaj enportu tien internen de la kurteno la keston de atesto; kaj la kurteno faru por vi apartigon inter la sanktejo kaj la plejsanktejo.
26:34 Kaj metu la fermoplaton sur la keston de atesto en la plejsanktejo.
26:35 Kaj starigu la tablon ekster la kurteno, kaj la kandelabron kontraux la tablo, en la suda parto de la tabernaklo; la tablon starigu en la norda parto.
26:36 Kaj faru kovrotukon por la pordo de la tabernaklo, el blua, purpura,  kaj rugxa teksajxo, kaj el tordita bisino, kun brodajxoj;
26:37 kaj faru por la kovrotuko kvin kolonojn el akacia ligno, kaj tegu ilin per oro, kaj iliaj hoketoj estu el oro; kaj fandu por ili kvin kuprajn bazojn.
27:1 Kaj faru la altaron el akacia ligno, havantan la longon de kvin ulnoj kaj la largxon de kvin ulnoj; kvarangula estu la altaro; kaj gxia alto estu tri ulnoj.
27:2 Kaj faru gxiajn kornojn sur gxiaj kvar anguloj; el gxi elstaru gxiaj kornoj; kaj tegu gxin per kupro.
27:3 Kaj faru por gxi potojn por gxia cindro kaj sxovelilojn kaj kalikojn kaj forkojn kaj karbujojn; cxiujn gxiajn vazojn faru el kupro.
27:4 Kaj faru por gxi kradon en formo de kupra reto, kaj faru sur la reto kvar kuprajn ringojn sur gxiaj kvar anguloj.
27:5 Kaj metu gxin sub la kornicon de la altaro, malsupren, tiel, ke la reto atingu gxis la mezo de la altaro.
27:6 Kaj faru stangojn por la altaro, stangojn el akacia ligno, kaj tegu ilin per kupro.
27:7 Kaj metu gxiajn stangojn en ringojn, tiel, ke la stangoj estu cxe ambaux flankoj de la altaro, kiam oni gxin portos.
27:8 Interne malplena faru gxin el tabuloj; kiel estis montrite al vi sur la monto, tiel oni faru.
27:9 Kaj faru korton por la tabernaklo; sur la flanko suda estu kurtenoj por la korto, el tordita bisino; unu flanko havu la longon de cent ulnoj;
27:10 kaj gxiaj dudek kolonoj kaj iliaj dudek bazoj estu el kupro; la hokoj de la kolonoj kaj iliaj ligiloj estu el argxento.
27:11 Tiel same ankaux sur la norda flanko lauxlonge estu kurtenoj, havantaj la longon de cent ulnoj; kaj dudek kolonoj, kaj por ili dudek bazoj el kupro;  la hokoj de la kolonoj kaj iliaj ligiloj estu el argxento.
27:12 Sed lauxlargxe de la korto, sur la flanko okcidenta, estu kurtenoj,  havantaj la longon de kvindek ulnoj; dek kolonoj, kaj por ili dek bazoj.
27:13 Kaj lauxlargxe de la korto, sur la flanko orienta, estu kurtenoj,  havantaj la longon de kvindek ulnoj.
27:14 Kaj kurtenoj, havantaj la longon de dek kvin ulnoj, estu por unu latero; ankaux tri kolonoj, kaj por ili tri bazoj.
27:15 Kaj por la dua latero estu kurtenoj, havantaj la longon de dek kvin ulnoj; ankaux tri kolonoj, kaj por ili tri bazoj.
27:16 Kaj por la pordego de la korto estu kovrotuko, havanta la longon de dudek ulnoj, el blua, purpura, kaj rugxa teksajxo, kaj el tordita bisino, kun brodajxoj; kvar kolonoj, kaj por ili kvar bazoj.
27:17 CXiuj kolonoj cxirkaux la korto havu ligilojn el argxento, hokojn el argxento, kaj bazojn el kupro.
27:18 La longo de la korto estu cent ulnoj, la largxo cxie kvindek, kaj la alto kvin ulnoj; cxio estu farita el tordita bisino, kaj la bazoj estu el kupro.
27:19 CXiuj vazoj de la tabernaklo, por cxiuj servoj, kaj cxiuj gxiaj najloj kaj cxiuj najloj de la korto, estu el kupro.
27:20 Kaj vi ordonu al la Izraelidoj, ke ili alportu al vi oleon olivan,  puran, pistitan, por lumigado, por ke lucerno brulu cxiam.
27:21 En la tabernaklo de kunveno, ekstere de la kurteno, kiu pendas antaux la atesto, arangxadu gxin Aaron kaj liaj filoj de vespero gxis mateno antaux la Eternulo. Tio estu eterna legxo en la generacioj de la Izraelidoj.
28:1 Kaj vi alproksimigu al vi vian fraton Aaron kaj liajn filojn kun li el inter la Izraelidoj, por ke li estu Mia pastro:Aaron, kaj Nadab, Abihu,  Eleazar, kaj Itamar, la filoj de Aaron.
28:2 Kaj faru sanktajn vestojn por via frato Aaron, por honoro kaj ornamo.
28:3 Kaj diru al cxiuj, kiuj havas sagxan koron kaj kiujn Mi plenigis per spirito de sagxo, ke ili faru por Aaron vestojn, por sanktigi lin, ke li estu Mia pastro.
28:4 Kaj jen estas la vestoj, kiujn ili devas fari:surbrustajxo, efodo,  tuniko, hxitono teksita, cidaro, kaj zono. Kaj ili faru sanktajn vestojn por via frato Aaron kaj por liaj filoj, ke li estu Mia pastro.
28:5 Kaj ili prenu oron, kaj bluan, purpuran, kaj rugxan teksajxon, kaj bisinon.
28:6 Kaj ili faru la efodon el oro, el blua, purpura, kaj rugxa teksajxo, kaj el tordita bisino, en artista maniero.
28:7 Du sursxultrajxojn kunigantajn gxi havu sur siaj du finoj, por ke gxi estu ligita.
28:8 Kaj la cxirkauxliganta zono sur gxi estu la sama laborajxo, kiel gxia kontinuajxo, el oro, el blua, purpura, kaj rugxa teksajxo, kaj el tordita bisino.
28:9 Kaj prenu du oniksajn sxtonojn, kaj gravuru sur ili la nomojn de la filoj de Izrael:
28:10 ses el iliaj nomoj sur unu sxtono kaj la ses ceterajn nomojn sur la dua sxtono, laux la ordo de ilia naskigxo.
28:11 Per laboro de gravuristoj, kiel sigelila gravurado, gravurigu sur la du sxtonoj la nomojn de la filoj de Izrael; faru ilin cxirkauxataj per kadretoj el oro.
28:12 Kaj metu la du sxtonojn sur la sursxultrajxojn de la efodo, kiel sxtonojn de memoro pri la filoj de Izrael; kaj Aaron portu iliajn nomojn antaux la Eternulo sur siaj du sursxultrajxoj por memoro.
28:13 Kaj faru kadretojn el oro;
28:14 kaj du cxenetojn el pura oro; faru ilin kunigxantaj per siaj finoj,  plektitaj; kaj alfortikigu la plektitajn cxenetojn al la kadretoj.
28:15 Kaj faru jugxan surbrustajxon per artista laboro; simile al la laboro de la efodo faru gxin; el oro, el blua, purpura, kaj rugxa teksajxo, kaj el tordita bisino faru gxin.
28:16 Kvarangula gxi estu kaj duobla; manstrecxo estu gxia longo, kaj manstrecxo gxia largxo.
28:17 Kaj enmetu en gxin enmetajxon el sxtonoj en kvar vicoj. La sxtonoj de vico:rubeno, topazo, kaj smeraldo estu la unua vico;
28:18 kaj la dua vico:hiacinto, safiro, kaj jaspiso;
28:19 kaj la tria vico:ligurio, agato, kaj ametisto;
28:20 kaj la kvara vico:krizolito, kaj onikso, kaj berilo. En oraj kadretoj ili estu laux siaj vicoj.
28:21 Kaj la sxtonoj estu laux la nomoj de la filoj de Izrael; dek du, laux iliaj nomoj, gravuritaj sigelile, cxiu kun sia nomo, por la dek du triboj.
28:22 Kaj faru al la surbrustajxo plektitajn cxenetojn, kunigxantajn per siaj finoj, el pura oro.
28:23 Kaj faru por la surbrustajxo du orajn ringojn, kaj alfortikigu la du ringojn al la du finoj de la surbrustajxo.
28:24 Kaj metu la du orajn plektitajn cxenetojn en la du ringojn cxe la finoj de la surbrustajxo.
28:25 Kaj la du finojn de la du plektitaj cxenetoj enfortikigu en la du kadretojn, kaj alfortikigu ilin al la sursxultrajxoj de la efodo sur la antauxa flanko.
28:26 Kaj faru du orajn ringojn, kaj alfortikigu ilin al la du aliaj finoj de la surbrustajxo, sur interna gxia rando, direktita al la efodo.
28:27 Kaj faru du orajn ringojn, kaj alfortikigu ilin al la du sursxultrajxoj de la efodo malsupre, sur la antauxa flanko, cxe gxia kunigxo, super la zono de la efodo.
28:28 Kaj oni alligu la surbrustajxon per gxiaj ringoj al la ringoj de la efodo per lacxo el blua sxtofo, por ke gxi estu super la zono de la efodo kaj por ke la surbrustajxo ne forsxovigxu de sur la efodo.
28:29 Kaj Aaron portu la nomojn de la filoj de Izrael sur la jugxa surbrustajxo sur sia koro, kiam li eniros en la sanktejon, por cxiama memoro antaux la Eternulo.
28:30 Kaj metu sur la jugxan surbrustajxon la signojn de lumo kaj la signojn de justo, por ke ili estu sur la koro de Aaron, kiam li eniros antaux la Eternulon; kaj Aaron cxiam portu la jugxon de la filoj de Izrael sur sia koro antaux la Eternulo.
28:31 Kaj faru la tunikon de la efodo tutan el blua teksajxo.
28:32 La aperturo por la kapo estu en gxia mezo; cxirkaux la aperturo estu teksita bordero, kiel cxe aperturo de sxildo, por ke gxi ne dissxirigxu.
28:33 Sur gxia malsupra rando faru granatojn el blua, purpura, kaj rugxa teksajxo, cxirkauxe sur gxia malsupra rando, kaj inter ili cxirkauxe orajn tintilojn.
28:34 Ora tintilo kaj granato, ora tintilo kaj granato estu cxirkauxe sur la malsupra rando de la tuniko.
28:35 GXi estu sur Aaron dum lia servado; por ke oni auxdu sonon de li, kiam li eniros en la sanktejon antaux la Eternulon kaj kiam li eliros, kaj por ke li ne mortu.
28:36 Kaj faru tabuleton el pura oro, kaj gravuru sur gxi en sigelila maniero:SANKTA AL LA ETERNULO.
28:37 Kaj alfortikigu gxin per lacxo el blua sxtofo, ke gxi estu sur la cidaro; sur la antauxa flanko de la cidaro gxi devas esti.
28:38 GXi estu sur la frunto de Aaron; kaj Aaron portados la pekon kontraux la sanktajxoj, kiujn sanktigos la Izraelidoj en cxiuj siaj sanktaj donoj; kaj gxi estos sur lia frunto cxiam, por ke la Eternulo ilin favoru.
28:39 Kaj teksu la hxitonon el bisino, kaj faru la cidaron el bisino, kaj faru broditan zonon.
28:40 Kaj por la filoj de Aaron faru hxitonojn, kaj faru por ili zonojn, kaj mitrojn faru por ili, por honoro kaj ornamo.
28:41 Kaj vestu per ili vian fraton Aaron kaj liajn filojn kune kun li; kaj sanktoleu ilin kaj konsekru ilin kaj sanktigu ilin, por ke ili estu pastroj al Mi.
28:42 Kaj faru por ili linajn pantalonojn, por kovri la nudecon de ilia karno; de la lumbo gxis la femuroj ili estu.
28:43 Kaj ili estu sur Aaron kaj sur liaj filoj, kiam ili eniros en la tabernaklon de kunveno, aux kiam ili alproksimigxos al la altaro, por servi en la sanktejo; por ke ili ne faru pekon kaj ne mortu. Eterna legxo gxi estu por li kaj por lia idaro post li.
29:1 Kaj jen estas tio, kion vi devas fari al ili, por sanktigi ilin, ke ili estu pastroj al Mi:prenu unu virbovidon kaj du virsxafojn sendifektajn;
29:2 kaj macan panon, kaj macajn kukojn, miksitajn kun oleo, kaj macajn flanojn, sxmiritajn per oleo; el delikata tritika faruno faru ilin.
29:3 Kaj metu ilin en unu korbon, kaj venigu ilin en la korbo, kaj ankaux la bovidon kaj la du virsxafojn.
29:4 Kaj Aaronon kaj liajn filojn alvenigu al la pordo de la tabernaklo de kunveno, kaj lavu ilin per akvo.
29:5 Kaj prenu la vestojn, kaj metu sur Aaronon la hxitonon kaj la tunikon de la efodo kaj la efodon kaj la surbrustajxon, kaj zonu lin per la zono de la efodo.
29:6 Kaj metu la cidaron sur lian kapon, kaj metu la sanktan kronon sur la cidaron.
29:7 Kaj prenu la oleon de sanktoleado, kaj versxu sur lian kapon kaj sanktoleu lin.
29:8 Kaj liajn filojn alvenigu, kaj vestu ilin per la hxitonoj.
29:9 Kaj zonu ilin per zono, Aaronon kaj liajn filojn, kaj alligu sur ili mitrojn, por ke al ili apartenu la pastreco laux eterna legxo; kaj konsekru Aaronon kaj liajn filojn.
29:10 Kaj alvenigu la bovidon antaux la tabernaklon de kunveno, kaj Aaron kaj liaj filoj metu siajn manojn sur la kapon de la bovido.
29:11 Kaj bucxu la bovidon antaux la Eternulo, cxe la pordo de la tabernaklo de kunveno.
29:12 Kaj prenu iom el la sango de la bovido kaj metu per viaj fingroj sur la kornojn de la altaro, kaj la tutan ceteran sangon elversxu cxe la bazo de la altaro.
29:13 Kaj prenu la tutan sebon, kiu kovras la internajxon, kaj la reton de la hepato, kaj la du renojn, kaj la sebon, kiu estas sur ili, kaj incense bruligu ilin sur la altaro.
29:14 Kaj la karnon de la bovido kaj gxian felon kaj gxian malpurajxon forbruligu per fajro ekster la tendaro; gxi estas pekofero.
29:15 Kaj unu virsxafon prenu, kaj Aaron kaj liaj filoj metu siajn manojn sur la kapon de la virsxafo.
29:16 Kaj bucxu la virsxafon, kaj prenu gxian sangon kaj aspergu la altaron cxirkauxe.
29:17 Kaj la virsxafon dishaku en partojn, kaj lavu gxian internajxon kaj gxiajn krurojn, kaj metu ilin sur gxiajn partojn kaj sur gxian kapon.
29:18 Kaj forbruligu la tutan virsxafon sur la altaro; gxi estas brulofero por la Eternulo; agrabla odorajxo, fajrofero por la Eternulo gxi estas.
29:19 Kaj prenu la duan virsxafon, kaj Aaron kaj liaj filoj metu siajn manojn sur la kapon de la virsxafo.
29:20 Kaj bucxu la virsxafon, kaj prenu iom el gxia sango kaj metu sur la malsupran randon de la dekstra orelo de Aaron kaj sur la malsupran randon de la dekstra orelo de liaj filoj kaj sur la dikan fingron de ilia dekstra mano kaj sur la dikan fingron de ilia dekstra piedo; kaj aspergu per la sango la altaron cxirkauxe.
29:21 Kaj prenu el la sango, kiu estos sur la altaro, kaj sanktan oleon, kaj aspergu Aaronon kaj liajn vestojn kaj liajn filojn kaj la vestojn de liaj filoj kune kun li; kaj sanktigxos li kaj liaj vestoj kaj liaj filoj kaj la vestoj de liaj filoj kune kun li.
29:22 Kaj prenu de la virsxafo la sebon kaj la voston, kaj la sebon, kiu kovras la internajxon, kaj la reton de la hepato, kaj la du renojn, kaj la sebon, kiu estas sur ili, kaj la dekstran femuron, cxar tio estas virsxafo de konsekrado;
29:23 kaj unu bulon da pano kaj unu kukon kun oleo kaj unu flanon, el la korbo kun macoj, kiu staras antaux la Eternulo;
29:24 kaj metu cxion sur la manojn de Aaron kaj sur la manojn de liaj filoj,  kaj skuu tion kiel skuoferon antaux la Eternulo.
29:25 Kaj prenu tion el iliaj manoj, kaj forbruligu gxin sur la altaro kune kun la brulofero, kiel agrablan odorajxon antaux la Eternulo; gxi estas fajrofero por la Eternulo.
29:26 Kaj prenu la brustajxon de la virsxafo de konsekrado de Aaron, kaj skuu gxin kiel skuoferon antaux la Eternulo; kaj tio estos via parto.
29:27 Kaj sanktigu la brustajxon de skuado kaj la femuron de levado, kiuj estis skuitaj kaj levitaj el la virsxafo de konsekrado de Aaron kaj de liaj filoj;
29:28 kaj tio estu por Aaron kaj por liaj filoj porcxiama destinitajxo de la Izraelidoj; cxar gxi estas levofero, kaj levofero gxi estu de la Izraelidoj,  el iliaj pacoferoj ilia levofero al la Eternulo.
29:29 Kaj la sanktaj vestoj de Aaron estu por liaj filoj post li, por ke ili estu sanktoleataj en ili kaj por ke ili estu konsekrataj en ili.
29:30 Dum sep tagoj portu ilin sur si tiu el liaj filoj, kiu estos pastro anstataux li, kaj kiu venos en la tabernaklon de kunveno, por servi en la sanktejo.
29:31 Kaj la virsxafon de konsekrado prenu, kaj kuiru gxian viandon sur sankta loko.
29:32 Kaj Aaron kaj liaj filoj mangxu la viandon de la virsxafo, kaj la panon, kiu estas en la korbo, cxe la pordo de la tabernaklo de kunveno.
29:33 Kaj ili tion mangxu, cxar per tio ili purigxis, por ke ili estu konsekritaj kaj por ke ili estu sanktigitaj. Laiko tion ne mangxu, cxar tio estas sankta.
29:34 Se el la viando de konsekrado kaj el la pano restos iom gxis la mateno,  tiam forbruligu la restajxon per fajro; gxi ne estu mangxata, cxar gxi estas sankta.
29:35 Kaj agu kun Aaron kaj kun liaj filoj tiel, kiel Mi cxion ordonis al vi;  dum sep tagoj konsekru ilin.
29:36 Kaj propekan bovidon oferu cxiutage por senpekigxo; kaj senpekigu la altaron, oferante sur gxi, kaj oleu gxin, por gxin sanktigi.
29:37 Dum sep tagoj senpekigu la altaron kaj sanktigu gxin; kaj la altaro farigxu plejsanktajxo; cxio, kio ektusxos la altaron, farigxos sankta.
29:38 Jen tio, kion vi metos sur la altaron:du jaragxajn sxafidojn cxiutage,  cxiam;
29:39 unu sxafidon oferu matene, kaj la duan sxafidon oferu cxirkaux la vespero;
29:40 kaj por unu sxafido dekonon de efo da delikata faruno, miksita kun kvarono de hino da elpistita oleo, kaj kvaronon de hino da vino por versxoferi.
29:41 La duan sxafidon oferu cxirkaux la vespero; faru kun gxi kiel kun la matena donofero kaj versxofero, ke gxi estu agrabla odorajxo, fajrofero por la Eternulo,
29:42 cxiama brulofero en viaj generacioj cxe la pordo de la tabernaklo de kunveno antaux la Eternulo, kie Mi aperados antaux vi, por paroli tie kun vi.
29:43 Kaj Mi aperados tie antaux la Izraelidoj, kaj la loko sanktigxos per Mia gloro.
29:44 Kaj Mi sanktigos la tabernaklon de kunveno kaj la altaron; kaj Aaronon kaj liajn filojn Mi sanktigos, por ke ili estu Miaj pastroj.
29:45 Kaj Mi logxos inter la Izraelidoj, kaj Mi estos por ili Dio.
29:46 Kaj ili sciu, ke Mi estas la Eternulo, ilia Dio, kiu elirigis ilin el la lando Egipta, por ke Mi logxu inter ili, Mi, la Eternulo, ilia Dio.
30:1 Kaj faru altaron, por fumigi incenson; el akacia ligno faru gxin.
30:2 Unu ulno estu gxia longo, kaj unu ulno gxia largxo; gxi estu kvarangula;  kaj du ulnoj estu gxia alto; kornoj elstaru el gxi.
30:3 Kaj tegu gxin per pura oro, gxian supran platon kaj gxiajn flankojn cxirkauxe kaj gxiajn kornojn; kaj faru al gxi oran kronon cxirkauxe.
30:4 Kaj du orajn ringojn faru al gxi sub gxia krono, sur gxiaj du lateroj;  sur du flankoj faru ilin; kaj ili estu ingoj por stangoj, per kiuj oni portu gxin.
30:5 Kaj faru la stangojn el akacia ligno, kaj tegu ilin per oro.
30:6 Kaj starigu gxin antaux la kurteno, kiu estas antaux la kesto de atesto,  kontraux la fermoplato de la kesto de atesto, kie Mi aperados al vi.
30:7 Kaj Aaron incensadu sur gxi aroman incenson; cxiumatene, kiam li ordigos la lucernojn, li incensu.
30:8 Kaj kiam Aaron ekbruligos la lucernojn cxirkaux vespero, li incensu; gxi estu cxiama incensado antaux la Eternulo en viaj generacioj.
30:9 Ne alportu sur gxi incenson alian, nek bruloferon nek donoferon, kaj versxoferon ne versxu sur gxin.
30:10 Kaj cxiopardonan oferon Aaron alportos sur gxiaj kornoj unu fojon en la jaro; el la sango de la cxiopardona pekofero unu fojon en jaro li alportu sur gxi cxiopardonan oferon en viaj generacioj; tio estos plej granda sanktajxo antaux la Eternulo.
30:11 Kaj la Eternulo ekparolis al Moseo, dirante:
30:12 Kiam vi kalkulos la kapojn de la Izraelidoj, tiam cxiu donu liberigan pagon por sia animo al la Eternulo, kiam ili estos kalkulataj; kaj tiam ne estos inter ili epidemio dum la kalkulado.
30:13 Jen kion devas doni cxiu, kiu pasas la kalkulon:duonon de siklo laux la grandeco de la sankta siklo (siklo enhavas dudek gerojn); duono de siklo estu oferdono por la Eternulo.
30:14 CXiu, kiu pasas la kalkulon, de la agxo de dudek jaroj kaj pli, devas doni la oferdonon al la Eternulo.
30:15 La ricxulo ne donu pli kaj la malricxulo ne donu malpli ol duonon de siklo, donante la oferdonon por la Eternulo, por liberigi viajn animojn.
30:16 Kaj prenu la monon de la liberigo de la Izraelidoj kaj uzu gxin por la servado en la tabernaklo de kunveno, kaj tio estos por la Izraelidoj kiel memorigajxo antaux la Eternulo, por liberigi viajn animojn.
30:17 Kaj la Eternulo ekparolis al Moseo, dirante:
30:18 Faru kupran lavujon kun kupra piedestalo, por lavado; kaj starigu gxin inter la tabernaklo de kunveno kaj la altaro, kaj enversxu tien akvon.
30:19 Kaj Aaron kaj liaj filoj lavu per gxi siajn manojn kaj piedojn:
30:20 kiam ili iros en la tabernaklon de kunveno, ili lavu sin per akvo, por ke ili ne mortu; aux kiam ili alproksimigxos al la altaro, por servi, por incensi fajroferon al la Eternulo,
30:21 ili lavu siajn manojn kaj piedojn, por ke ili ne mortu; kaj tio estu por ili legxo eterna, por li kaj por lia idaro en iliaj generacioj.
30:22 Plue la Eternulo ekparolis al Moseo, dirante:
30:23 Prenu al vi plej bonajn aromajxojn:da bonodora mirho kvincent siklojn,  kaj da aroma cinamo duonon de tio, ducent kvindek, kaj da aroma kano ducent kvindek,
30:24 kaj da kasio kvincent siklojn laux la mezuro de la sankta siklo, kaj da olivoleo unu hinon.
30:25 Kaj faru el tio oleon por sanktoleado, kunmetitan sxmirajxon laux la arto de la sxmirajxisto; gxi estu oleo por sanktoleado.
30:26 Kaj sanktoleu per gxi la tabernaklon de kunveno kaj la keston de atesto,
30:27 kaj la tablon kaj cxiujn gxiajn apartenajxojn, kaj la kandelabron kaj gxiajn apartenajxojn, kaj la altaron de incensado,
30:28 kaj la altaron de bruloferoj kaj cxiujn gxiajn apartenajxojn, kaj la lavujon kaj gxian piedestalon.
30:29 Kaj sanktigu ilin, ke ili farigxu plejsanktajxo; cxiu, kiu ektusxos ilin, sanktigxos.
30:30 Kaj Aaronon kaj liajn filojn sanktoleu, kaj sanktigu ilin, ke ili estu Miaj pastroj.
30:31 Kaj al la Izraelidoj diru jene:Tio estu por Mi oleo de sanktoleado en viaj generacioj.
30:32 Sur homan karnon gxi ne estu versxata, kaj laux gxia konsisto ne faru ion similan; gxi estas sankta, gxi estu sankta por vi.
30:33 Se iu konsistigos ion similan kaj sxmiros per gxi laikon, li ekstermigxu el sia popolo.
30:34 Kaj la Eternulo diris al Moseo:Prenu al vi aromajxon:balzamon kaj stakton kaj galbanon bonodoran kaj puran olibanon, po egalaj partoj el cxio;
30:35 kaj faru el tio incensajxon kunmetitan laux la arto de la sxmirajxisto,  bone frotmiksitan, puran, sanktan.
30:36 Kaj pistu el tio subtilan pulvoron, kaj metu iom el gxi antaux la keston de atesto en la tabernaklo de kunveno, kie Mi aperados al vi;  plejsanktajxo gxi estu por vi.
30:37 Kaj laux la incensajxo, kiun vi faros, ne faru al vi alian similan;  sankta gxi estu al vi por la Eternulo.
30:38 Se iu faros ion similan, por odorigi per gxi, li ekstermigxos el sia popolo.
31:1 Kaj la Eternulo ekparolis al Moseo, dirante:
31:2 Jen, Mi vokis per la nomo Becalelon, filon de Uri, filo de HXur, el la tribo de Jehuda;
31:3 kaj Mi plenigis lin per Dia spirito, per sagxo kaj prudento kaj scio kaj cxia arto,
31:4 por pripensi ideojn, por labori el oro kaj el argxento kaj el kupro,
31:5 kaj por cxizi sxtonojn por enkadrigo, kaj por cxizi lignon, por fari cxian laboron.
31:6 Kaj jen Mi donis al li kiel helpanton Oholiabon, filon de Ahxisamahx, el la tribo de Dan; kaj en la koron de cxiu kompetentulo Mi enmetis sagxon, por ke ili faru cxion, kion Mi ordonis al vi:
31:7 la tabernaklon de kunveno kaj la keston de atesto kaj la fermoplaton sur gxi kaj cxiujn apartenajxojn de la tabernaklo,
31:8 kaj la tablon kaj gxiajn apartenajxojn kaj la puran kandelabron kaj cxiujn gxiajn apartenajxojn kaj la altaron de incensado,
31:9 kaj la altaron de bruloferoj kaj cxiujn gxiajn apartenajxojn kaj la lavujon kaj gxian piedestalon,
31:10 kaj la oficajn vestojn kaj la sanktajn vestojn por la pastro Aaron kaj la pastrajn vestojn de liaj filoj,
31:11 kaj la sanktan oleon kaj la aroman incensajxon por la sanktejo; cxion konforme al tio, kiel Mi ordonis al vi, ili faros.
31:12 Kaj la Eternulo ekparolis al Moseo, dirante:
31:13 Diru al la Izraelidoj jene:Nepre observu Miajn sabatojn; cxar tio estas signo inter Mi kaj vi en viaj generacioj, por ke vi sciu, ke Mi estas la Eternulo, kiu vin sanktigas.
31:14 Kaj observu la sabaton, cxar gxi estas sankta por vi; kiu gxin malsanktigos, tiu mortu; cxar se iu faros en gxi laboron, tiu animo ekstermigxu el la mezo de sia popolo.
31:15 Dum ses tagoj oni faru laboron, sed la sepan tagon estas sabato de ripozo, sankta por la Eternulo; cxiu, kiu faros laboron en la tago sabata,  estu mortigita.
31:16 Kaj la Izraelidoj observu la sabaton, por fari la sabaton en siaj generacioj eterna interligo.
31:17 Inter Mi kaj la Izraelidoj gxi estu signo por cxiam; cxar dum ses tagoj la Eternulo faris la cxielon kaj la teron, sed en la sepa tago Li cxesis kaj ripozis.
31:18 Kaj, fininte paroli al li sur la monto Sinaj, la Eternulo donis al Moseo du tabelojn de atesto, tabelojn sxtonajn, skribitajn per la fingro de Dio.
32:1 Kiam la popolo vidis, ke Moseo longe ne malsuprenvenas de la monto, la popolo kolektigxis antaux Aaron, kaj diris al li:Levigxu, faru al ni diojn,  kiuj irus antaux ni; cxar pri tiu Moseo, la viro, kiu elkondukis nin el la lando Egipta, ni ne scias, kio farigxis kun li.
32:2 Tiam diris al ili Aaron:Elprenu la orajn orelringojn, kiuj estas en la oreloj de viaj edzinoj, de viaj filoj, kaj de viaj filinoj, kaj alportu al mi.
32:3 Kaj la tuta popolo elprenis la orajn orelringojn, kiuj estis en iliaj oreloj, kaj alportis al Aaron.
32:4 Kaj li prenis tion el iliaj manoj kaj formis gxin per cxizilo kaj faris el gxi fanditan bovidon. Kaj ili diris:Jen estas viaj dioj, ho Izrael, kiuj elirigis vin el la lando Egipta.
32:5 Kiam Aaron tion vidis, li konstruis altaron antaux gxi; kaj Aaron proklamis kaj diris:Morgaux estos festo de la Eternulo.
32:6 Kaj ili levigxis frue la sekvantan tagon kaj oferis bruloferojn kaj alportis pacoferojn; kaj la popolo sidigxis, por mangxi kaj trinki, kaj ili levigxis, por ludi.
32:7 Tiam la Eternulo diris al Moseo:Iru, iru malsupren; cxar malvirtigxis via popolo, kiun vi elkondukis el la lando Egipta.
32:8 Rapide ili forflankigxis de la vojo, kiun Mi ordonis al ili; ili faris al si fanditan bovidon kaj adorklinigxis al gxi kaj alportis al gxi oferojn,  kaj diris:Jen estas viaj dioj, ho Izrael, kiuj elirigis vin el la lando Egipta.
32:9 Kaj la Eternulo diris al Moseo:Mi vidas cxi tiun popolon, gxi estas popolo malmolnuka.
32:10 Lasu do Min, kaj ekflamos Mia kolero kontraux ilin, kaj Mi ilin ekstermos, kaj Mi faros vin granda popolo.
32:11 Sed Moseo ekpetegis la Eternulon, sian Dion, kaj diris:Por kio, ho Eternulo, Via kolero estas ekflamonta kontraux Vian popolon, kiun Vi elirigis el la lando Egipta per granda forto kaj per potenca mano?
32:12 Por kio la Egiptoj diru:Por malbono Li elirigis ilin, por mortigi ilin en la montoj kaj por ekstermi ilin de sur la tero? Forlasu Vian flaman koleron kaj fordecidu la malbonon kontraux Via popolo.
32:13 Rememoru Abrahamon, Isaakon, kaj Izraelon, Viajn sklavojn, al kiuj Vi jxuris per Vi, kaj al kiuj Vi diris:Mi multigos vian semon kiel la steloj de la cxielo, kaj la tutan tiun landon, pri kiu Mi parolis, Mi donos al viaj idoj, kaj ili posedos gxin eterne.
32:14 Kaj la Eternulo fordecidis la malbonon, pri kiu Li diris, ke Li faros gxin al Sia popolo.
32:15 Moseo sin returnis kaj malsupreniris de la monto, kaj la du tabeloj de atesto estis en liaj manoj, tabeloj, sur kiuj estis skribite ambauxflanke;  sur unu flanko kaj sur la alia estis skribite sur ili.
32:16 Kaj la tabeloj estis faritajxo de Dio, kaj la skribo estis skribo de Dio, gravurita sur la tabeloj.
32:17 Kaj Josuo auxdis la bruon de la popolo gxojkrianta, kaj li diris al Moseo:Bruo de batalo estas en la tendaro.
32:18 Sed tiu diris:Tio ne estas kriado de venko, nek kriado de malvenko, sed bruon de kantantoj mi auxdas.
32:19 Kiam li alproksimigxis al la tendaro kaj ekvidis la bovidon kaj la dancadon, tiam ekflamis la kolero de Moseo, kaj li forjxetis el siaj manoj la tabelojn kaj disrompis ilin sub la monto.
32:20 Kaj li prenis la bovidon, kiun ili faris, kaj disbruligis gxin per fajro kaj disfrakasis gxis pulvoreco kaj dissxutis sur akvo kaj trinkigis gxin al la Izraelidoj.
32:21 Kaj Moseo diris al Aaron:Kion faris al vi cxi tiu poplo, ke vi venigis sur gxin grandan pekon?
32:22 Kaj Aaron diris:Ne ekflamu la kolero de mia sinjoro; vi scias, ke la popolo havas inklinon al malbono;
32:23 ili diris al mi:Faru al ni diojn, kiuj irus antaux ni; cxar pri tiu Moseo, la viro, kiu elkondukis nin el la lando Egipta, ni ne scias, kio farigxis kun li.
32:24 Kaj mi diris al ili:Kiu havas oron, tiu deprenu gxin; kaj ili donis al mi, kaj mi jxetis gxin en fajron, kaj eliris cxi tiu bovido.
32:25 CXar Moseo vidis, ke la popolo estas sendisciplina, cxar Aaron sendisciplinigis gxin gxis honto antaux la malamikoj,
32:26 tial Moseo starigxis cxe la pordego de la tendaro, kaj diris:Kiu estas partiano de la Eternulo, tiu venu al mi. Kaj kolektigxis al li cxiuj idoj de Levi.
32:27 Kaj li diris al ili:Tiel diris la Eternulo, la Dio de Izrael:Metu cxiu sian glavon sur sian femuron, trairu tien kaj reen de pordego gxis pordego tra la tendaro, kaj cxiu mortigu sian fraton, sian amikon, sian proksimulon.
32:28 Kaj la idoj de Levi faris, kiel diris Moseo; kaj estis mortigitaj el la popolo en tiu tago cxirkaux tri mil homoj.
32:29 Kaj Moseo diris:Konsekru vin hodiaux al la Eternulo, cxiu sur sia filo kaj sur sia frato, por ke estu donata al vi hodiaux beno.
32:30 La sekvantan tagon Moseo diris al la popolo:Vi pekis per granda peko;  nun mi supreniros al la Eternulo, eble mi akiros pardonon por via peko.
32:31 Kaj Moseo revenis al la Eternulo, kaj diris:Ho ve! tiu popolo pekis per granda peko kaj faris al si orajn diojn;
32:32 nun volu pardoni ilian pekon; kaj se ne, tiam volu elstreki min el Via libro, kiun Vi skribis.
32:33 Sed la Eternulo diris al Moseo; Kiu ajn pekis antaux Mi, tiun Mi elstrekos el Mia libro.
32:34 Kaj nun iru, konduku la popolon tien, kien Mi diris al vi. Jen Mia angxelo iros antaux vi; kaj en la tago de Mia rememorigado Mi rememorigos sur ili ilian pekon.
32:35 Kaj la Eternulo frapis la popolon pro tio, ke ili faris la bovidon,  kiun faris Aaron.
33:1 Kaj la Eternulo diris al Moseo:Iru, eliru el cxi tie, vi kaj la popolo,  kiun vi elkondukis el la lando Egipta, al la lando, pri kiu Mi jxuris al Abraham, al Isaak, kaj al Jakob, dirante:Al via idaro Mi gxin donos.
33:2 Kaj Mi sendos antaux vi angxelon, kaj Mi forpelos la Kanaanidojn, la Amoridojn kaj la HXetidojn kaj la Perizidojn, la HXividojn kaj la Jebusidojn.
33:3 Iru al lando, en kiu fluas lakto kaj mielo. Mi ne iros meze de vi; cxar vi estas popolo malmolnuka, kaj Mi eble ekstermus vin dum la vojo.
33:4 Kaj la popolo auxdis tiun malbonan sciigon, kaj ili ekfunebris, kaj neniu metis sur sin siajn ornamajxojn.
33:5 Kaj la Eternulo diris al Moseo:Diru al la Izraelidoj:Vi estas popolo malmolnuka; se Mi nur unu momenton irus meze de vi, Mi vin ekstermus; nun demetu de vi viajn ornamajxojn, kaj Mi rigardos, kion Mi faru kun vi.
33:6 Kaj la Izraelidoj demetis de si siajn ornamajxojn antaux la monto HXoreb.
33:7 Moseo prenis la tabernaklon, kaj starigis gxin ekster la tendaro,  malproksime de la tendaro, kaj nomis gxin Tabernaklo de Kunveno; kaj cxiu,  kiu volis peti la Eternulon, devis eliri al la tabernaklo de kunveno, kiu estis ekstere de la tendaro.
33:8 Kaj kiam Moseo eliradis al la tabernaklo, la tuta popolo levigxadis, kaj cxiu starigxadis cxe la pordo de sia tendo kaj rigardadis post Moseo, gxis li eniris en la tabernaklon.
33:9 Kaj kiam Moseo eniradis en la tabernaklon, mallevigxadis nuba kolono kaj starigxadis cxe la pordo de la tabernaklo kaj paroladis kun Moseo.
33:10 Kaj la tuta popolo vidadis la nuban kolonon, kiu staris cxe la pordo de la tabernaklo; kaj la tuta popolo levigxadis kaj adorklinigxadis cxiu cxe la pordo de sia tendo.
33:11 Kaj la Eternulo paroladis kun Moseo vizagxon kontraux vizagxo, kiel parolas homo kun sia amiko. Kaj kiam li reiradis en la tendaron, tiam lia servanto Josuo, filo de Nun, junulo, ne forigxadis el la tabernaklo.
33:12 Kaj Moseo diris al la Eternulo:Vidu, Vi diras al mi:Konduku cxi tiun popolon; kaj Vi ne sciigis al mi, kiun Vi sendos kun mi, kvankam Vi diris:Mi konas vin laux via nomo, kaj vi akiris Mian favoron.
33:13 Nun, se mi akiris Vian favoron, volu sciigi al mi Vian vojon, por ke mi konu Vin, por akiri Vian favoron; kaj vidu, ke cxi tiu popolo estas Via popolo.
33:14 Tiam Li diris:Mia vizagxo iros antauxe, kaj Mi donos al vi ripozon.
33:15 Kaj li diris al Li:Se Via vizagxo ne iros, tiam ne forkonduku nin de cxi tie.
33:16 Per kio do montrigxos, ke mi kaj Via popolo akiris Vian favoron? cxu ne per tio, ke Vi irados kun ni? tiam mi kaj Via popolo distingigxos de cxiu popolo, kiu estas sur la tero.
33:17 Kaj la Eternulo diris al Moseo:Ankaux tion, kion vi diris, Mi faros;  cxar vi akiris Mian favoron kaj Mi konas vin laux via nomo.
33:18 Kaj li diris:Volu montri al mi Vian gloron.
33:19 Kaj Li diris:Mi preterpasigos antaux vi Mian tutan bonecon, kaj Mi alvokos la nomon de la Eternulo antaux vi; kaj Mi favorkoros tiun, kiun Mi favorkoros, kaj Mi kompatos tiun, kiun Mi kompatos.
33:20 Kaj Li diris:Vi ne povas vidi Mian vizagxon, cxar ne povas homo vidi Min kaj resti viva.
33:21 Kaj la Eternulo diris:Jen estas loko cxe Mi; starigxu sur la roko.
33:22 Kaj kiam preteriros Mia gloro, Mi metos vin en fendon de la roko, kaj Mi sxirmos vin per Mia mano, gxis Mi pasos.
33:23 Kaj kiam Mi formetos Mian manon, vi vidos Mian malantauxan flankon, sed Mia vizagxo ne estos videbla.
34:1 Kaj la Eternulo diris al Moseo:Skulptu al vi du sxtonajn tabelojn kiel la unuaj; kaj Mi skribos sur la tabeloj la vortojn, kiuj estis sur la unuaj tabeloj, kiujn vi rompis.
34:2 Kaj estu preta por la mateno, kaj supreniru matene sur la monton Sinaj kaj starigxu antaux Mi tie sur la pinto de la monto.
34:3 Kaj neniu supreniru kun vi, kaj ankaux neniu montrigxu sur la tuta monto; ecx sxafo aux bovo ne pasxtigxu antaux tiu monto.
34:4 Kaj li skulptis du sxtonajn tabelojn kiel la unuaj; kaj Moseo levigxis frue matene kaj supreniris sur la monton Sinaj, kiel ordonis al li la Eternulo, kaj li prenis en siajn manojn la du sxtonajn tabelojn.
34:5 Kaj la Eternulo mallevigxis en nubo, kaj Moseo starigxis apud Li tie kaj alvokis la nomon de la Eternulo.
34:6 Kaj la Eternulo preteriris antaux li, kaj li ekkriis:Eternulo, Eternulo,  Dio indulgema kaj kompatema, multepacienca, favorkora, kaj verema;
34:7 kiu konservas favorkorecon por miloj, pardonas kulpon kaj krimon kaj pekon, sed antaux kiu neniu estas senkulpa; kiu punas la kulpon de patroj sur filoj kaj nepoj, en la tria kaj kvara generacioj!
34:8 Kaj rapide Moseo klinigxis gxis la tero kaj faris adoron.
34:9 Kaj li diris:Ho, se mi akiris Vian favoron, mia Sinjoro, tiam mia Sinjoro volu iri en nia mezo, cxar tio estas popolo malmolnuka; kaj pardonu niajn kulpojn kaj niajn pekojn kaj faru nin Via posedajxo.
34:10 Kaj Li diris:Jen Mi faros interligon; antaux via tuta popolo Mi faros miraklojn, kiuj neniam ekzistis sur la tuta tero nek cxe iuj gentoj; kaj la tuta popolo, en kies mezo vi estas, vidos la faron de la Eternulo; cxar terura estos tio, kion Mi faros por vi.
34:11 Observu tion, kion Mi ordonas al vi hodiaux. Jen Mi forpelas antaux vi la Amoridojn kaj la Kanaanidojn kaj la HXetidojn kaj la Perizidojn kaj la HXividojn kaj la Jebusidojn.
34:12 Gardu vin, ke vi ne faru interligon kun la logxantoj de la lando, en kiun vi venos, por ke tio ne farigxu falilo inter vi;
34:13 sed iliajn altarojn detruu kaj iliajn statuojn rompu kaj iliajn sanktajn stangojn dishaku.
34:14 CXar vi ne devas adori alian dion; cxar la Eternulo, koleremulo estas Lia nomo, estas Dio kolerema.
34:15 Ne faru interligon kun la logxantoj de la lando; cxar, malcxastante kun siaj dioj kaj alportante oferojn al siaj dioj, ili eble vokos vin kaj vi mangxos de iliaj oferoj,
34:16 kaj vi prenos iliajn filinojn por viaj filoj, kaj iliaj filinoj malcxastos por siaj dioj kaj malcxastigos viajn filojn por siaj dioj.
34:17 Diojn fanditajn ne faru al vi.
34:18 La feston de macoj observu; dum sep tagoj mangxu macojn, kiel Mi ordonis al vi, en la difinita tempo de la monato Abib, cxar en la monato Abib vi eliris el Egiptujo.
34:19 CXio, kio malfermas unue la uteron, apartenas al mi; cxiu virseksulo el viaj brutoj, kiu malfermas unue la uteron, bovo aux sxafo.
34:20 Utermalferminton el azenoj elacxetu per sxafido:kaj se vi ne elacxetos,  tiam rompu al gxi la kolon. La unuenaskiton el viaj filoj elacxetu. Kaj oni ne montrigxu antaux Mi kun malplenaj manoj.
34:21 Dum ses tagoj laboru, kaj en la sepa tago ripozu; en la tempo de la plugado kaj de la rikoltado ripozu.
34:22 Kaj feston de semajnoj faru al vi en la komenco de la rikoltado de tritiko, kaj feston de kolektado de fruktoj en la fino de la jaro.
34:23 Tri fojojn en la jaro cxiuj viaj virseksuloj aperu antaux la Sinjoro,  la Eternulo, Dio de Izrael.
34:24 CXar Mi forpelos gentojn antaux vi kaj vastigos viajn limojn, kaj neniu deziros havi vian landon, kiam vi iros, por montrigxi antaux la Eternulo, via Dio, tri fojojn en la jaro.
34:25 Ne bucxversxu sur fermentintajxon la sangon de Mia ofero, kaj ne devas resti gxis mateno la ofero de la festo de Pasko.
34:26 La komencajxon de la unuaj produktoj de via tero alportu en la domon de la Eternulo, via Dio. Ne kuiru kapridon en la lakto de gxia patrino.
34:27 Kaj la Eternulo diris al Moseo:Skribu al vi cxi tiujn vortojn, cxar laux cxi tiuj vortoj Mi faris interligon kun vi kaj kun Izrael.
34:28 Kaj li estis tie kun la Eternulo kvardek tagojn kaj kvardek noktojn;  panon li ne mangxis kaj akvon li ne trinkis; kaj li skribis sur la tabeloj la vortojn de la interligo, la dek ordonojn.
34:29 Kiam Moseo estis malsupreniranta de la monto Sinaj kaj la du tabeloj de atesto estis en la manoj de Moseo dum lia malsuprenirado de la monto, Moseo ne sciis, ke la hauxto de lia vizagxo lumradiis pro tio, ke li parolis kun Li.
34:30 Kaj Aaron kaj cxiuj Izraelidoj ekvidis Moseon, kaj jen la hauxto de lia vizagxo lumradias; kaj ili timis alproksimigxi al li.
34:31 Sed Moseo vokis ilin, kaj returnigxis al li Aaron kaj cxiuj cxefoj de la komunumo, kaj Moseo ekparolis al ili.
34:32 Poste alproksimigxis cxiuj Izraelidoj; kaj li ordonis al ili cxion,  kion diris al li la Eternulo sur la monto Sinaj.
34:33 Kiam Moseo cxesis paroli al ili, li metis sur sian vizagxon kovrotukon.
34:34 Kiam Moseo venadis antaux la Eternulon, por paroli kun Li, li formetadis la kovrotukon gxis sia eliro; kaj elirinte, li diradis al la Izraelidoj tion, kio estis ordonita al li.
34:35 Kaj la Izraelidoj vidis, ke la hauxto de la vizagxo de Moseo lumradias;  kaj tiam Moseo denove metis la kovrotukon sur sian vizagxon, gxis li eniris,  por paroli kun Li.
35:1 Kaj Moseo kunvenigis la tutan komunumon de la Izraelidoj, kaj diris al ili:Jen kion la Eternulo ordonis al vi fari:
35:2 Dum ses tagoj faru laboron, sed la sepa tago estu por vi sankta, sabato de ripozo al la Eternulo; cxiu, kiu faros en gxi laboron, estu mortigita.
35:3 Ne bruligu fajron en cxiuj viaj logxejoj en la tago sabata.
35:4 Kaj Moseo ekparolis al la tuta komunumo de la Izraelidoj, dirante:Jen kion ordonis la Eternulo:
35:5 Prenu inter vi oferdonon por la Eternulo:cxiu memvole alportu la oferdonon por la Eternulo:oron kaj argxenton kaj kupron,
35:6 kaj bluan teksajxon kaj purpuran kaj rugxan, kaj bisinon kaj kapran lanon,
35:7 kaj virsxafajn felojn rugxe kolorigitajn, kaj antilopajn felojn, kaj akacian lignon,
35:8 kaj oleon por lumigado, kaj aromajxojn por la sankta oleo kaj por la bonodoraj incensoj,
35:9 kaj sxtonojn oniksajn kaj sxtonojn enkadrigeblajn por la efodo kaj por la surbrustajxo.
35:10 Kaj cxiu el vi, kiu estas kompetentulo, venu kaj faru cxion, kion ordonis la Eternulo:
35:11 la tabernaklon kaj gxian tendon kaj gxian kovron, gxiajn hoketojn kaj gxiajn tabulojn, gxiajn riglilojn, gxiajn kolonojn kaj gxiajn bazojn;
35:12 la keston kaj gxiajn stangojn, la fermoplaton kaj la kurtenon;
35:13 la tablon kaj gxiajn stangojn kaj cxiujn gxiajn apartenajxojn kaj la panojn de propono;
35:14 kaj la kandelabron por lumigi kaj gxiajn apartenajxojn kaj gxiajn lucernojn kaj la oleon por lumigi;
35:15 kaj la altaron de incensado kaj gxiajn stangojn kaj la sanktan oleon kaj la bonodoran incenson kaj la pordan kovrotukon antaux la pordo de la tabernaklo;
35:16 la altaron de bruloferoj kaj gxian kupran kradon, gxiajn stangojn kaj cxiujn gxiajn apartenajxojn, la lavujon kaj gxian piedestalon;
35:17 la kurtenojn de la korto, gxiajn kolonojn kaj bazojn kaj la kovrotukon de la pordego de la korto;
35:18 la najlojn de la tabernaklo kaj la najlojn de la korto kaj iliajn sxnurojn;
35:19 la oficajn vestojn por servado en la sanktejo, la sanktajn vestojn por la pastro Aaron kaj la pastrajn vestojn de liaj filoj.
35:20 Kaj la tuta komunumo de la Izraelidoj eliris de antaux Moseo.
35:21 Kaj venis cxiuj homoj, kiujn tiris la koro; kaj cxiu, kiun inklinigis lia spirito, alportis la oferdonon por la Eternulo, por la arangxo de la tabernaklo de kunveno kaj por gxia tuta servado kaj por la sanktaj vestoj.
35:22 Kaj venis la viroj kaj la virinoj; cxiuj, kiujn inklinigis la koro,  alportis bukojn kaj orelringojn kaj ringojn kaj kolringojn, diversajn orajn objektojn; kaj cxiu alportis oran oferdonon al la Eternulo.
35:23 Kaj cxiu, cxe kiu trovigxis blua teksajxo, aux purpura, aux rugxa, aux bisino, aux kapra lano, aux sxafaj feloj rugxaj, aux antilopaj feloj,  alportis.
35:24 CXiu, kiu oferis argxenton aux kupron, alportis la oferdonon por la Eternulo; kaj cxiu, cxe kiu trovigxis akacia ligno por cxia bezono de la servado, alportis gxin.
35:25 Kaj cxiu virino, kiu havis ian kompetentecon, sxpinis kaj alportis sxpinitan lanon bluan kaj purpuran kaj rugxan kaj bisinon.
35:26 Kaj cxiuj virinoj, kiuj havis deziron kaj kompetentecon, sxpinis kapran lanon.
35:27 Kaj la princoj alportis sxtonojn oniksajn kaj sxtonojn enkadrigeblajn por la efodo kaj por la surbrustajxo,
35:28 kaj la aromajxon kaj la oleon por lumigi kaj por la sankta oleo kaj por la bonodoraj incensoj.
35:29 CXiu viro kaj virino el la Izraelidoj, kiujn inklinigis ilia koro alporti por cxia laboro, kiun la Eternulo per Moseo ordonis fari, alportis oferon al la Eternulo.
35:30 Kaj Moseo diris al la Izraelidoj:Jen, la Eternulo vokis per la nomo Becalelon, filon de Uri, filo de HXur, el la tribo de Jehuda;
35:31 kaj Li plenigis lin per Dia spirito, per sagxo kaj prudento, kaj scio kaj per cxia arto,
35:32 por pripensi ideojn, por labori el oro kaj el argxento kaj el kupro,
35:33 kaj por cxizi sxtonojn por enkadrigo, kaj por cxizi lignon, por fari cxian artistan laboron.
35:34 Kaj Li donis al li la kapablon instrui, al li kaj al Oholiab, filo de Ahxisamahx, el la tribo de Dan.
35:35 Li plenigis ilin per kompetenteco por farado de cxia majstra laboro,  por cxia talenta brodado sur teksajxo blua kaj purpura kaj rugxa kaj sur bisino, por teksado de cxia laborajxo kaj pripensado de ideoj.
36:1 Kaj laboros Becalel kaj Oholiab kaj cxiuj kompetentuloj, en kiujn la Eternulo enmetis sagxon kaj prudenton, por ke ili sciu fari cxiun laboron por la servado en la sanktejo, laux cxio, kion ordonis la Eternulo.
36:2 Kaj Moseo alvokis Becalelon kaj Oholiabon, kaj cxiun kompetentulon, al kiu la Eternulo enmetis sagxon en la koron, cxiun, kiun tiris lia koro entrepreni la laboron kaj fari gxin.
36:3 Kaj ili prenis de Moseo cxiujn oferdonojn, kiujn alportis la Izraelidoj por la bezonoj de la servado en la sanktejo, por ellabori ilin. Kaj tiuj alportadis al li ankoraux plue oferdonojn cxiumatene.
36:4 Kaj venis cxiuj sagxuloj, kiuj estis farantaj la tutan laboron por la sanktejo, cxiu venis de sia laboro, kiun li faris.
36:5 Kaj ili diris al Moseo jene:La popolo alportas pli multe, ol bezonas la laboroj, kiujn la Eternulo ordonis fari.
36:6 Tiam Moseo ordonis, kaj oni elkriis en la tendaro jene:Neniu viro kaj neniu virino faru plue laborajxon, por oferdoni al la sanktejo. Kaj la popolo cxesis alporti.
36:7 Kaj la alportitajxo estis suficxa por la tuta farota laboro, kaj ecx superflua.
36:8 Kaj cxiuj kompetentuloj inter tiuj, kiuj estis farantaj la laboron por la tabernaklo, faris dek tapisxojn el tordita bisino kaj el blua, purpura,  kaj rugxa teksajxo; kerubojn artiste laboritajn ili faris sur ili.
36:9 La longo de cxiu tapisxo estis dudek ok ulnoj, kaj la largxo de cxiu tapisxo estis kvar ulnoj; unu mezuro estis por cxiuj tapisxoj.
36:10 Kaj li kunigis kvin tapisxojn unu kun la alia, kaj la kvin ceterajn ankaux unu kun la alia.
36:11 Kaj li faris masxojn el blua teksajxo sur la rando de unu tapisxo, sur la rando de la kunigxo; tiel same li faris sur la rando de la ekstrema tapisxo, sur la dua rando de kunigxo.
36:12 Kvindek masxojn li faris sur unu tapisxo, kaj kvindek masxojn li faris sur la rando de tiu tapisxo, sur kiu estis la dua flanko de la kunigxo; la masxoj estis reciproke arangxitaj unu kontraux alia.
36:13 Kaj li faris kvindek orajn hoketojn, kaj li kunigis la tapisxojn unu kun la alia per la hoketoj; kaj la tabernaklo farigxis unu tutajxo.
36:14 Kaj li faris tapisxojn el kapra lano kiel kovron super la tabernaklo;  dek unu tiajn tapisxojn li faris.
36:15 La longo de cxiu tapisxo estis tridek ulnoj, kaj kvar ulnoj estis la largxo de cxiu tapisxo; unu mezuro estis por la dek unu tapisxoj.
36:16 Kaj li kunigis kvin tapisxojn aparte kaj la ceterajn ses tapisxojn aparte.
36:17 Kaj li faris kvindek masxojn sur la rando de la ekstrema tapisxo, sur la rando de la kunigxo, kaj kvindek masxojn li faris sur la rando de la dua kunigxa tapisxo.
36:18 Kaj li faris kvindek kuprajn hoketojn, por kunigi la tendon, por ke gxi estu unu tutajxo.
36:19 Kaj li faris kovron por la tendo el rugxaj virsxafaj feloj kaj ankoraux kovron el antilopaj feloj supre.
36:20 Kaj li faris la tabulojn por la tabernaklo, starantajn, el akacia ligno.
36:21 Dek ulnoj estis la longo de cxiu tabulo, kaj unu ulno kaj duono la largxo de cxiu tabulo.
36:22 CXiu tabulo havis du pivotojn, algxustigitajn unu al la alia; tiel li faris cxe cxiuj tabuloj de la tabernaklo.
36:23 Kaj li faris la tabulojn por la tabernaklo; dudek tabulojn sur la flanko suda.
36:24 Kaj kvardek argxentajn bazojn li faris sub la dudek tabuloj, du bazojn sub cxiu tabulo, por gxiaj du pivotoj.
36:25 Kaj sur la dua flanko de la tabernaklo, sur la flanko norda, li faris dudek tabulojn,
36:26 kaj kvardek argxentajn bazojn por ili, du bazojn sub cxiu tabulo.
36:27 Kaj sur la malantauxa flanko de la tabernaklo, okcidente, li faris ses tabulojn.
36:28 Kaj du tabulojn li faris en la anguloj de la tabernaklo sur la malantauxa flanko.
36:29 Kaj ili estis kunigitaj malsupre kaj kunigitaj supre per unu ringo;  tiel li faris kun ambaux en la du anguloj.
36:30 Kaj estis ok tabuloj, kaj cxe ili dek ses argxentaj bazoj, po du bazoj sub cxiu tabulo.
36:31 Kaj li faris riglilojn el akacia ligno:kvin por la tabuloj de unu flanko de la tabernaklo,
36:32 kaj kvin riglilojn por la tabuloj de la dua flanko de la tabernaklo,  kaj kvin riglilojn por la tabuloj de la malantauxa flanko de la tabernaklo,  okcidente.
36:33 Kaj li faris mezan riglilon, kiu sxovigxis meze de la tabuloj de unu fino gxis la alia.
36:34 Kaj la tabulojn li tegis per oro, kaj iliajn ringojn, ingojn por la rigliloj, li faris el oro, kaj la riglilojn li tegis per oro.
36:35 Kaj li faris la kurtenon el blua, purpura, kaj rugxa teksajxo, kaj el tordita bisino; per artista laboro li faris sur gxi kerubojn.
36:36 Kaj li faris por gxi kvar kolonojn el akacia ligno, kaj li tegis ilin per oro, kaj iliaj hoketoj estis el oro; kaj li fandis por ili kvar argxentajn bazojn.
36:37 Kaj li faris kovrotukon por la pordo de la tabernaklo, el blua,  purpura, kaj rugxa teksajxo, kaj el tordita bisino, kun brodajxoj;
36:38 kaj kvin kolonojn por gxi kun iliaj hoketoj; kaj li tegis iliajn kapojn kaj ligajxojn per oro; kaj por ili kvin kuprajn bazojn.
37:1 Kaj Becalel faris la keston el akacia ligno; du ulnoj kaj duono estis gxia longo, kaj unu ulno kaj duono gxia largxo, kaj unu ulno kaj duono gxia alto.
37:2 Kaj li tegis gxin per pura oro interne kaj ekstere, kaj li faris al gxi oran kronon cxirkauxe.
37:3 Kaj li fandis por gxi kvar orajn ringojn sur gxiaj kvar anguloj:du ringojn sur unu gxia flanko kaj du ringojn sur gxia alia flanko.
37:4 Kaj li faris stangojn el akacia ligno kaj tegis ilin per oro.
37:5 Kaj li metis la stangojn en la ringojn sur la flankoj de la kesto, por porti la keston.
37:6 Kaj li faris fermoplaton el pura oro; du ulnoj kaj duono estis gxia longo, kaj unu ulno kaj duono gxia largxo.
37:7 Kaj li faris du kerubojn el oro; per forgxa laboro li faris ilin, sur la du randoj de la fermoplato:
37:8 unu kerubon cxe unu flanko kaj la duan kerubon cxe la dua flanko;  elstarantaj el la fermoplato li faris la kerubojn, sur gxiaj du flankoj.
37:9 Kaj la keruboj estis etendantaj siajn flugilojn supren, kovrante per siaj flugiloj la fermoplaton, kaj iliaj vizagxoj estis unu kontraux la alia;  al la fermoplato estis turnitaj la vizagxoj de la keruboj.
37:10 Kaj li faris la tablon el akacia ligno; du ulnoj estis gxia longo, kaj unu ulno gxia largxo, kaj unu ulno kaj duono gxia alto.
37:11 Kaj li tegis gxin per pura oro, kaj li faris al gxi oran kronon cxirkauxe.
37:12 Kaj li faris cxirkaux gxi manlargxan listelon, kaj li faris oran kronon cxirkaux la listelo.
37:13 Kaj li fandis por gxi kvar orajn ringojn, kaj li alfortikigis la ringojn sur la kvar anguloj, cxe gxiaj kvar piedoj.
37:14 Apud la listelo estis la ringoj, kiel ingoj por la stangoj, por porti la tablon.
37:15 Kaj li faris la stangojn el akacia ligno, kaj li tegis ilin per oro,  por porti la tablon.
37:16 Kaj ankaux la vazojn por la tablo, gxiajn pladojn kaj gxiajn kulerojn,  kaj gxiajn krucxojn kaj la kalikojn, per kiuj oni versxas, li faris el pura oro.
37:17 Kaj li faris la kandelabron el pura oro, per forgxa laboro li faris la kandelabron; gxia trunko kaj gxiaj brancxoj, gxiaj kalikoj, gxiaj kapetoj,  kaj gxiaj floroj elstaris el gxi.
37:18 Kaj ses brancxoj elstaris el gxiaj flankoj:tri brancxoj de la kandelabro el unu flanko, kaj tri brancxoj de la kandelabro el la dua flanko;
37:19 tri migdalformaj kalikoj, kapeto, kaj floro estis sur unu brancxo, kaj tri migdalformaj kalikoj, kapeto, kaj floro sur la dua brancxo; tiel estis sur la ses brancxoj, kiuj elstaris el la kandelabro.
37:20 Kaj sur la kandelabro estis kvar migdalformaj kalikoj kun siaj kapetoj kaj floroj.
37:21 Kaj kapeto estis sub unu paro da brancxoj, kaj kapeto sub la dua paro da brancxoj, kaj kapeto sub la tria paro da brancxoj; tiel estis cxe la ses brancxoj, kiuj elstaris el gxi.
37:22 La kapetoj kaj brancxoj elstaris el gxi; cxio estis unu forgxita tutajxo el pura oro.
37:23 Kaj li faris gxiajn sep lucernojn kaj gxiajn prenilojn kaj cindrujojn el pura oro.
37:24 El kikaro da pura oro li faris gxin kaj cxiujn gxiajn apartenajxojn.
37:25 Kaj li faris la altaron por la incensado el akacia ligno; unu ulno estis gxia longo, kaj unu ulno gxia largxo; kvarangula gxi estis; du ulnoj estis gxia alto; el gxi elstaris gxiaj kornoj.
37:26 Kaj li tegis gxin per pura oro, gxian supran platon kaj gxiajn muretojn cxirkauxe kaj gxiajn kornojn; kaj li faris al gxi oran kronon cxirkauxe.
37:27 Kaj du orajn ringojn li faris al gxi sub gxia krono, sur gxiaj du flankoj, kiel ingojn por stangoj, per kiuj oni portu gxin.
37:28 Kaj li faris la stangojn el akacia ligno kaj tegis ilin per oro.
37:29 Kaj li faris la oleon por la sanktoleado kaj la puran bonodoran incenson laux la arto de sxmirajxisto.
38:1 Kaj li faris la altaron por la bruloferoj el akacia ligno; kvin ulnoj estis gxia longo, kaj kvin ulnoj gxia largxo; kvarangula gxi estis; kaj tri ulnoj estis gxia alto.
38:2 Kaj li faris gxiajn kornojn sur gxiaj kvar anguloj; el gxi elstaris gxiaj kornoj; kaj li tegis gxin per kupro.
38:3 Kaj li faris cxiujn vazojn de la altaro; la potojn, la sxovelilojn, la kalikojn, la forkojn, la karbujojn; cxiujn gxiajn vazojn li faris el kupro.
38:4 Kaj li faris por la altaro kradon en formo de kupra reto, sub gxia kornico, malsupre, gxis la mezo.
38:5 Kaj li fandis kvar ringojn en la kvar anguloj de la kupra krado, ke ili estu ingoj por la stangoj.
38:6 Kaj li faris la stangojn el akacia ligno kaj tegis ilin per kupro.
38:7 Kaj li metis la stangojn en la ringojn sur la flankoj de la altaro, por ke oni povu porti gxin per ili; li faris gxin interne malplena, el tabuloj.
38:8 Kaj li faris la lavujon el kupro kaj gxian piedestalon el kupro, el la speguloj de la virinoj, kiuj kolektigxis amase antaux la pordo de la tabernaklo de kunveno.
38:9 Kaj li faris la korton:sur la flanko suda estis la kurtenoj de la korto el tordita bisino, cent ulnoj,
38:10 kaj al ili dudek kolonoj kun dudek kupraj bazoj; la hokoj de la kolonoj kaj iliaj ligajxoj estis el argxento.
38:11 Kaj sur la norda flanko ankaux cent ulnoj, kaj al ili dudek kolonoj kaj dudek kupraj bazoj; la hokoj de la kolonoj kaj iliaj ligajxoj estis el argxento.
38:12 Kaj sur la okcidenta flanko estis kurtenoj de kvindek ulnoj, kaj al ili dek kolonoj kun dek bazoj; la hokoj de la kolonoj kaj iliaj ligajxoj estis el argxento.
38:13 Kaj sur la orienta flanko kvindek ulnoj.
38:14 Kurtenoj de dek kvin ulnoj sur unu latero, kaj al tio tri kolonoj kun tri bazoj.
38:15 Kaj sur la dua latero, sur ambaux flankoj de la pordego de la korto estis kurtenoj po dek kvin ulnoj, kaj al ili po tri kolonoj kun tri bazoj.
38:16 CXiuj kurtenoj de la korto cxirkauxe estis el tordita bisino.
38:17 Kaj la bazoj de la kolonoj estis el kupro, la hokoj de la kolonoj kaj iliaj ligajxoj el argxento, kaj iliaj kapoj estis tegitaj per argxento, kaj cxiuj kolonoj de la korto estis kunigitaj per argxentaj ligajxoj.
38:18 Kaj la kovrotuko de la pordego de la korto estis brodita laborajxo el blua, purpura, kaj rugxa teksajxo, kaj el tordita bisino; kaj dudek ulnoj estis gxia longo, kaj kvin ulnoj gxia largxo, laux la mezuro de la kurtenoj de la korto.
38:19 Kaj al gxi apartenis kvar kolonoj kun kvar kupraj bazoj; iliaj hokoj estis el argxento, iliaj kapoj estis tegitaj per argxento, kaj iliaj ligajxoj estis el argxento.
38:20 Kaj cxiuj najloj en la tabernaklo kaj en la korto cxirkauxe estis el kupro.
38:21 Jen estas la kalkulo pri la tabernaklo, la tabernaklo de atesto, kiu estis kalkulita laux la ordono de Moseo, por la servo de la Levidoj, sub la kontrolo de Itamar, filo de la pastro Aaron.
38:22 Kaj Becalel, filo de Uri, filo de HXur, el la tribo de Jehuda, faris cxion, kion ordonis la Eternulo al Moseo;
38:23 kaj kun li Oholiab, filo de Ahxisamahx, el la tribo de Dan, artista skulptisto, teksisto, kaj brodisto sur blua, purpura, kaj rugxa teksajxo, kaj sur bisino.
38:24 La tuta oro, kiu estis uzita por cxiuj laboroj de la sanktejo, la oro,  kiu estis alportita kiel oferdonoj, prezentis la kvanton de dudek naux kikaroj kaj sepcent tridek sikloj laux la mezuro de la sankta siklo.
38:25 Kaj la argxento, akirita per la kalkulado de la komunumo, prezentis la kvanton de cent kikaroj kaj mil sepcent sepdek kvin sikloj laux la sankta siklo:
38:26 po unu bek�o, tio estas po duono de siklo laux la sankta siklo, por cxiu kapo, de cxiuj, kiuj trapasis la kalkulon, kiuj havis la agxon de dudek jaroj kaj pli, de sescent tri mil kvincent kvindek homoj.
38:27 Cent kikaroj da argxento estis uzitaj por elfandi la bazojn de la sanktejo kaj la bazojn de la kurteno; cent bazoj el cent kikaroj, po unu kikaro por bazo.
38:28 Kaj el mil sepcent sepdek kvin sikloj estis faritaj hokoj por la kolonoj kaj estis tegitaj iliaj kapoj kaj estis faritaj ligajxoj inter ili.
38:29 Kaj da oferdonita kupro estis sepdek kikaroj kaj du mil kvarcent sikloj.
38:30 Kaj li faris el gxi la bazojn por la pordo de la tabernaklo de kunveno kaj la kupran altaron kaj la kupran kradon por gxi kaj cxiujn apartenajxojn de la altaro,
38:31 kaj la bazojn de la korto cxirkauxe kaj la bazojn de la pordego de la korto kaj cxiujn najlojn de la tabernaklo kaj cxiujn najlojn de la korto cxirkauxe.
39:1 Kaj el la blua, purpura, kaj rugxa teksajxo ili faris la oficajn vestojn por la servado en la sanktejo; kaj ili faris la sanktajn vestojn por Aaron,  kiel la Eternulo ordonis al Moseo.
39:2 Kaj ili faris la efodon el oro, el blua, purpura, kaj rugxa teksajxo,  kaj el tordita bisino.
39:3 Kaj ili batetendis foliojn da oro kaj trancxis ilin en formo de fadenoj,  por enteksi internen de la blua, purpura, kaj rugxa teksajxo kaj de la bisino per artista laboro.
39:4 Sursxultrajxojn kunigantajn ili faris al gxi; sur siaj du finoj gxi estis ligita.
39:5 Kaj la cxirkauxliganta zono sur gxi estis kontinuajxo de gxi, la sama laborajxo, el oro, el blua, purpura, kaj rugxa teksajxo, kaj el tordita bisino; kiel la Eternulo ordonis al Moseo.
39:6 Kaj ili faris la oniksajn sxtonojn, cxirkauxe enkadrigitajn per oro,  gravuritajn per sigelila gravurado laux la nomoj de la filoj de Izrael.
39:7 Kaj li metis ilin sur la sursxultrajxojn de la efodo, kiel sxtonojn de memoro pri la filoj de Izrael; kiel la Eternulo ordonis al Moseo.
39:8 Kaj ili faris la surbrustajxon per artista laboro, simile al la laboro de la efodo, el oro, el blua, purpura, kaj rugxa teksajxo, kaj el tordita bisino.
39:9 GXi estis kvarangula; ili faris la surbrustajxon duobla; manstrecxo estis gxia longo, kaj manstrecxo gxia largxo; gxi estis duobla.
39:10 Kaj ili enmetis en gxin kvar vicojn da sxtonoj. La unua vico estis:rubeno, topazo, kaj smeraldo;
39:11 kaj la dua vico:hiacinto, safiro, kaj jaspiso;
39:12 kaj la tria vico:ligurio, agato, kaj ametisto;
39:13 kaj la kvara vico:krizolito, onikso, kaj berilo. CXiuj vicoj estis en oraj kadretoj.
39:14 Kaj la sxtonoj estis laux la nomoj de la filoj de Izrael; dek du, laux iliaj nomoj, gravuritaj sigelile, cxiu kun sia nomo, por la dek du triboj.
39:15 Kaj ili faris al la surbrustajxo plektitajn cxenetojn, kunigxantajn per siaj finoj, el pura oro.
39:16 Kaj ili faris du orajn kadretojn kaj du orajn ringojn, kaj alfortikigis la du ringojn al la du finoj de la surbrustajxo.
39:17 Kaj ili metis la du orajn plektitajn cxenetojn en la du ringojn cxe la finoj de la surbrustajxo.
39:18 Kaj la du finojn de la du plektitaj cxenetoj ili alfortikigis al la du kadretoj, kaj alfortikigis ilin al la sursxultrajxoj de la efodo sur la antauxa flanko.
39:19 Kaj ili faris du orajn ringojn, kaj alfortikigis ilin al la du aliaj finoj de la surbrustajxo, sur gxia rando interna, direktita al la efodo.
39:20 Kaj ili faris du orajn ringojn, kaj alfortikigis ilin al la du sursxultrajxoj de la efodo malsupre, sur la antauxa flanko, cxe gxia kunigxo,  super la zono de la efodo.
39:21 Kaj ili alligis la surbrustajxon per gxiaj ringoj al la ringoj de la efodo per lacxo el blua sxtofo, por ke gxi estu super la zono de la efodo kaj por ke la surbrustajxo ne forsxovigxu de sur la efodo; kiel la Eternulo ordonis al Moseo.
39:22 Kaj li faris la tunikon por la efodo, teksitan, tutan el blua teksajxo.
39:23 Kaj la aperturo de la tuniko estis en la mezo, kiel aperturo de sxildo;  borderon havis la aperturo cxirkauxe, por ke gxi ne dissxirigxu.
39:24 Kaj ili faris sur la malsupra rando de la tuniko granatojn el blua,  purpura, kaj rugxa sxtofo, tordita.
39:25 Kaj ili faris tintilojn el pura oro, kaj metis la tintilojn mezen de la granatoj sur la malsupra rando de la tuniko, cxirkauxe inter la granatoj;
39:26 tintilon kaj granaton, tintilon kaj granaton sur la malsupra rando de la tuniko, cxirkauxe, por la servado; kiel la Eternulo ordonis al Moseo.
39:27 Kaj ili faris la hxitonon el bisino, teksitan, por Aaron kaj liaj filoj,
39:28 kaj la cidaron el bisino, kaj la ornamajn mitrojn el bisino, kaj la linajn pantalonojn el tordita bisino,
39:29 kaj la zonon el tordita bisino kaj el blua, purpura, kaj rugxa teksajxo, broditan; kiel la Eternulo ordonis al Moseo.
39:30 Kaj ili faris la tabuleton, la sanktan kronon, el pura oro, kaj ili skribis sur gxi skribon gravuritan:SANKTA AL LA ETERNULO.
39:31 Kaj ili alfortikigis al gxi lacxon el blua sxtofo, por alfortikigi al la cidaro supre; kiel la Eternulo ordonis al Moseo.
39:32 Tiel finigxis la tuta laboro por la konstruajxo de la tabernaklo de kunveno. Kaj la Izraelidoj faris konforme al cxio, kion la Eternulo ordonis al Moseo; tiel ili faris.
39:33 Kaj ili alportis la konstruajxon al Moseo, la tabernaklon kaj cxiujn gxiajn apartenajxojn:hokojn, tabulojn, riglilojn, kolonojn, kaj bazojn;
39:34 kaj la kovron el rugxaj virsxafaj feloj kaj la kovron el antilopaj feloj kaj la kurtenon;
39:35 la keston de atesto kaj gxiajn stangojn kaj la fermoplaton;
39:36 la tablon, cxiujn gxiajn apartenajxojn, kaj la panon de propono;
39:37 la puran kandelabron, gxiajn lucernojn, la lucernojn vice starantajn,  cxiujn gxiajn apartenajxojn, kaj la oleon por lumigado;
39:38 kaj la oran altaron kaj la sanktan oleon kaj la bonodoran incenson kaj la kovrotukon por la pordo de la tabernaklo;
39:39 la kupran altaron kaj la kupran kradon por gxi, gxiajn stangojn kaj cxiujn gxiajn apartenajxojn, la lavujon kaj gxian piedestalon;
39:40 la kurtenojn de la korto, gxiajn kolonojn kaj bazojn, la kovrotukon por la pordego de la korto, gxiajn sxnurojn kaj najlojn, kaj cxion, kio apartenas al la servado en la konstruajxo de la tabernaklo de kunveno;
39:41 la oficajn vestojn por la servado en la sanktejo, la sanktajn vestojn por la pastro Aaron kaj la pastrajn vestojn por liaj filoj.
39:42 Konforme al cxio, kion la Eternulo ordonis al Moseo, tiel la Izraelidoj faris la tutan laboron.
39:43 Kaj Moseo vidis la tutan laboron, li vidis, ke ili faris gxin tute tiel, kiel la Eternulo ordonis; kaj Moseo benis ilin.
40:1 Kaj la Eternulo ekparolis al Moseo, dirante:
40:2 En la unua monato, en la unua tago de la monato starigu la konstruajxon de la tabernaklo de kunveno.
40:3 Kaj metu tien la keston de atesto kaj sxirmu la keston per la kurteno.
40:4 Kaj enportu la tablon kaj arangxu sur gxi gxian arangxotajxon, kaj enportu la kandelabron kaj ekbruligu gxiajn lucernojn.
40:5 Kaj starigu la oran altaron por la incensado antaux la kesto de atesto,  kaj pendigu la kovrotukon cxe la eniro de la tabernaklo.
40:6 Kaj starigu la altaron de bruloferoj antaux la eniro en la konstruajxon de la tabernaklo de kunveno.
40:7 Kaj starigu la lavujon inter la tabernaklo de kunveno kaj la altaro kaj enversxu en gxin akvon.
40:8 Kaj arangxu la korton cxirkauxe, kaj pendigu la kovrotukon cxe la pordego de la korto.
40:9 Kaj prenu la sanktan oleon, kaj sanktoleu la logxejon, kaj cxion, kio estas en gxi, kaj sanktigu gxin kun cxiuj gxiaj apartenajxoj, por ke gxi estu sankta.
40:10 Kaj sanktoleu la altaron de bruloferoj kun cxiuj gxiaj apartenajxoj,  kaj sanktigu la altaron, ke la altaro estu tre sankta.
40:11 Kaj sanktoleu la lavujon kaj gxian piedestalon, kaj sanktigu gxin.
40:12 Kaj alkonduku Aaronon kaj liajn filojn al la eniro de la tabernaklo de kunveno, kaj lavu ilin per akvo.
40:13 Kaj vestu Aaronon per la sanktaj vestoj kaj sanktoleu lin kaj sanktigu lin, ke li estu Mia pastro.
40:14 Kaj liajn filojn alkonduku, kaj vestu ilin per hxitonoj.
40:15 Kaj sanktoleu ilin, kiel vi sanktoleis ilian patron, ke ili estu Miaj pastroj; kaj ilia sanktoleiteco estu por ili por eterna pastreco en iliaj generacioj.
40:16 Kaj Moseo faris konforme al cxio, kion la Eternulo al li ordonis; tiel li faris.
40:17 En la unua monato de la dua jaro, en la unua tago de la monato estis starigita la tabernaklo.
40:18 Kaj Moseo starigis la tabernaklon kaj metis gxiajn bazojn kaj starigis gxiajn tabulojn kaj arangxis gxiajn riglilojn kaj starigis gxiajn kolonojn.
40:19 Kaj li etendis tendon super la tabernaklo kaj metis la kovron de la tendo sur gxin supre, kiel la Eternulo ordonis al Moseo.
40:20 Kaj li prenis kaj metis la ateston en la keston, kaj almetis la stangojn al la kesto kaj surmetis la fermoplaton sur la keston supre.
40:21 Kaj li envenigis la keston en la tabernaklon, kaj pendigis la kurtenon kaj sxirmis la keston de atesto, kiel la Eternulo ordonis al Moseo.
40:22 Kaj li starigis la tablon en la tabernaklo de kunveno, en la norda parto de la tabernaklo, ekster la kurteno.
40:23 Kaj li arangxis sur gxi vicon da panoj antaux la Eternulo, kiel la Eternulo ordonis al Moseo.
40:24 Kaj li starigis la kandelabron en la tabernaklo de kunveno kontraux la tablo, en la suda parto de la tabernaklo.
40:25 Kaj li ekbruligis la lucernojn antaux la Eternulo, kiel la Eternulo ordonis al Moseo.
40:26 Kaj li starigis la oran altaron en la tabernaklo de kunveno antaux la kurteno.
40:27 Kaj li bruligis sur gxi bonodoran incenson, kiel la Eternulo ordonis al Moseo.
40:28 Kaj li pendigis la kovrotukon cxe la pordo de la tabernaklo.
40:29 Kaj la altaron de bruloferoj li starigis cxe la eniro de la tabernaklo de kunveno, kaj li alportis sur gxi la bruloferon kaj la farunoferon, kiel la Eternulo ordonis al Moseo.
40:30 Kaj li starigis la lavujon inter la tabernaklo de kunveno kaj la altaro, kaj enversxis tien akvon por sin lavi.
40:31 Kaj lavis per gxi Moseo kaj Aaron kaj liaj filoj siajn manojn kaj siajn piedojn;
40:32 kiam ili eniradis en la tabernaklon de kunveno kaj aliradis al la altaro, ili lavadis sin; kiel la Eternulo ordonis al Moseo.
40:33 Kaj li arangxis la korton cxirkauxe de la tabernaklo kaj de la altaro,  kaj li pendigis la kovrotukon cxe la pordego de la korto. Tiamaniere Moseo finis la laboron.
40:34 Kaj nubo kovris la tabernaklon de kunveno, kaj la majesto de la Eternulo plenigis la tabernaklon.
40:35 Kaj Moseo ne povis eniri en la tabernaklon de kunveno, cxar kusxis sur gxi la nubo kaj la majesto de la Eternulo plenigis la tabernaklon.
40:36 Kaj kiam la nubo levigxadis de sur la tabernaklo, la Izraelidoj ekmarsxadis, por fari cxiujn siajn marsxojn.
40:37 Sed se la nubo ne levigxis, ili ne ekmarsxis gxis la tago de gxia levigxo.
40:38 CXar nubo de la Eternulo estis super la tabernaklo dum la tago, kaj fajro estis dum la nokto super gxi, antaux la okuloj de cxiuj Izraelidoj en cxiuj iliaj marsxoj.


Next: Leviticus

1:1 La Eternulo vokis Moseon, kaj ekparolis al li el la tabernaklo de kunveno, dirante:
1:2 Parolu al la Izraelidoj, kaj diru al ili:Se iu el vi volas alporti oferon al la Eternulo, el la brutoj, el la bovoj, kaj el la sxafoj alportu vian oferon.
1:3 Se lia ofero estas brulofero el bovoj, li oferu virseksulon sendifektan;  al la pordo de la tabernaklo de kunveno li alkonduku gxin, por favorigi al si la Eternulon.
1:4 Kaj li metu sian manon sur la kapon de la brulofero, kaj li akiros favoron kaj pekpardonon.
1:5 Kaj li bucxu la bovidon antaux la Eternulo; kaj la filoj de Aaron, la pastroj, alportu la sangon kaj aspergu per la sango cxirkauxe la altaron, kiu estas cxe la pordo de la tabernaklo de kunveno.
1:6 Kaj oni senfeligu la bruloferon kaj dishaku gxin en pecojn.
1:7 Kaj la filoj de la pastro Aaron metu fajron sur la altaron kaj metu lignon sur la fajron.
1:8 Kaj la filoj de Aaron, la pastroj, metu la pecojn, la kapon, kaj la grason, sur la lignon, kiu estas sur la fajro sur la altaro.
1:9 Kaj la internajxon kaj la krurojn oni lavu per akvo; kaj la pastro forbruligu cxion sur la altaro kiel bruloferon; gxi estas fajrofero, agrabla odorajxo al la Eternulo.
1:10 Kaj se lia ofero estas el la malgrandaj brutoj, el la sxafoj aux el la kaproj, brulofero, li alportu gxin virseksan, sendifektan.
1:11 Kaj li bucxu gxin sur la norda flanko de la altaro antaux la Eternulo;  kaj la filoj de Aaron, la pastroj, aspergu per gxia sango la altaron cxirkauxe.
1:12 Kaj oni dishaku gxin en pecojn, apartiginte la kapon kaj la grason, kaj la pastro metu ilin sur la lignon, kiu estas sur la fajro sur la altaro.
1:13 Kaj la internajxon kaj la krurojn oni lavu per akvo; kaj la pastro cxion alportu kaj forbruligu sur la altaro kiel bruloferon; gxi estas fajrofero,  agrabla odorajxo al la Eternulo.
1:14 Kaj se el la birdoj estas lia brulofero al la Eternulo, li alportu sian oferon el turtoj aux el kolombidoj.
1:15 Kaj la pastro alportu gxin al la altaro kaj fortordu gxian kapon kaj forbruligu gxin sur la altaro kaj elfluigu gxian sangon super la muro de la altaro.
1:16 Kaj gxian kropon kun gxiaj plumoj li forigu kaj jxetu gxin apud la altaron sur la orientan flankon en la cindrejon.
1:17 Kaj li disfendu gxiajn flugilojn, sed ne derompu; kaj la pastro forbruligu gxin sur la altaro, sur la ligno, kiu estas sur la fajro; gxi estas brulofero, fajrofero, agrabla odorajxo al la Eternulo.
2:1 Se iu alportos farunoferon al la Eternulo, lia ofero estu el delikata faruno, kaj li versxu sur gxin oleon kaj metu sur gxin olibanon.
2:2 Kaj li alportu gxin al la filoj de Aaron, la pastroj; kaj la pastro prenu el gxi plenmanon el la faruno kun la oleo kaj kun la olibano, kaj li ekbruligu tiun parton promemoran sur la altaro; gxi estas fajrofero, agrabla odorajxo al la Eternulo.
2:3 Kaj la restajxo el la farunofero estu por Aaron kaj por liaj filoj;  plejsanktajxo gxi estas el la fajroferoj de la Eternulo.
2:4 Se vi alportos farunoferon el io, kio estas bakita en forno, gxi estu macokukoj el plej bona faruno, miksitaj kun oleo, kaj macoflanoj, sxmiritaj per oleo.
2:5 Kaj se via ofero estos farunofero farita sur pato, gxi estu el delikata faruno, miksita kun oleo, ne fermentinta.
2:6 Dispecigu gxin kaj versxu sur gxin oleon; gxi estas farunofero.
2:7 Kaj se via ofero estos farunofero el kaserolo, gxi estu farita el delikata faruno kun oleo.
2:8 Kaj alportu la farunoferon, kiu estas farita el gxi, al la Eternulo, kaj prezentu gxin al la pastro, kaj li alportu gxin al la altaro.
2:9 Kaj la pastro prenos el la farunofero la parton promemoran kaj bruligos gxin sur la altaro; gxi estas fajrofero, agrabla odorajxo al la Eternulo.
2:10 Kaj la restajxo el la farunofero estu por Aaron kaj por liaj filoj; gxi estas plejsanktajxo el la fajroferoj de la Eternulo.
2:11 Nenia farunofero, kiun vi alportos al la Eternulo, estu farita el fermentintajxo; cxar nenion fermentintan kaj nenian mielon vi devas bruligi kiel fajroferon al la Eternulo.
2:12 Kiel oferon de unuaajxoj vi povas alporti tion al la Eternulo, sed sur la altaron ili ne venu kiel agrabla odorajxo.
2:13 Kaj cxiun vian farunoferon salu per salo, kaj ne estigu vian farunoferon sen salo de interligo de via Dio; kun cxiu via ofero alportu salon.
2:14 Se vi alportos al la Eternulo farunoferon el la unuaj terproduktajxoj,  tiam spikojn, rostitajn sur fajro, grajnajxon el fresxaj grajnoj alportu kiel farunoferon el viaj unuaj terproduktajxoj.
2:15 Kaj versxu sur gxin oleon kaj metu sur gxin olibanon; gxi estas farunofero.
2:16 Kaj la pastro bruligos la promemoran parton el gxia grajnajxo kaj el gxia oleo kun gxia tuta olibano, kiel fajroferon al la Eternulo.
3:1 Se lia ofero estas pacofero, se li alportas el la grandaj brutoj, cxu gxi estas virseksa, cxu virinseksa, sendifektan li alportu gxin antaux la Eternulon.
3:2 Kaj li metu sian manon sur la kapon de sia ofero kaj bucxu gxin cxe la pordo de la tabernaklo de kunveno; kaj la filoj de Aaron, la pastroj, aspergu per la sango la altaron cxirkauxe.
3:3 Kaj li alportu el la pacofero kiel fajroferon al la Eternulo la sebon,  kiu kovras la internajxojn, kaj la tutan sebon, kiu estas sur la internajxoj,
3:4 kaj ambaux renojn, kaj la sebon, kiu estas sur ili, kiu estas cxe la lumbo, kaj la reton sur la hepato, kune kun la renoj li gxin apartigu.
3:5 Kaj la filoj de Aaron forbruligu tion sur la altaro, kune kun la brulofero, kiu estas sur la ligno, sur la fajro; gxi estas fajrofero, agrabla odorajxo al la Eternulo.
3:6 Kaj se el la malgrandaj brutoj estas lia ofero, kiel pacofero al la Eternulo, cxu gxi estas virseksa, cxu virinseksa, sendifektan li gxin alportu.
3:7 Se sxafidon li alportas kiel sian oferon, li alportu gxin antaux la Eternulon;
3:8 kaj li metu sian manon sur la kapon de sia ofero, kaj li bucxu gxin antaux la tabernaklo de kunveno; kaj la filoj de Aaron aspergu per gxia sango la altaron cxirkauxe.
3:9 Kaj li alportu el la pacofero kiel fajroferon al la Eternulo gxian sebon,  la tutan voston, detrancxitan cxe la sakro, kaj la sebon, kiu kovras la internajxojn, kaj la tutan sebon, kiu estas sur la internajxoj,
3:10 kaj ambaux renojn, kaj la sebon, kiu estas sur ili, kiu estas cxe la lumbo, kaj la reton sur la hepato, kune kun la renoj li gxin apartigu.
3:11 Kaj la pastro bruligu tion sur la altaro; gxi estas mangxajxo, fajrofero al la Eternulo.
3:12 Kaj se lia ofero estas kapro, li alportu gxin antaux la Eternulon.
3:13 Kaj li metu sian manon sur gxian kapon, kaj li bucxu gxin antaux la tabernaklo de kunveno; kaj la filoj de Aaron aspergu per gxia sango la altaron cxirkauxe.
3:14 Kaj li alportu el gxi ofere, kiel fajroferon al la Eternulo, la sebon,  kiu kovras la internajxojn, kaj la tutan sebon, kiu estas sur la internajxoj,
3:15 kaj ambaux renojn, kaj la sebon, kiu estas sur ili, kiu estas cxe la lumbo, kaj la reton sur la hepato, kune kun la renoj li gxin apartigu.
3:16 Kaj la pastro bruligu tion sur la altaro; gxi estas mangxajxo,  fajrofero, agrabla odorajxo; la tuta sebo estu por la Eternulo.
3:17 GXi estu eterna legxo por viaj generacioj en cxiuj viaj logxlokoj; sebon kaj sangon neniam mangxu.
4:1 Kaj la Eternulo ekparolis al Moseo, dirante:
4:2 Diru al la Izraelidoj jene:Se iu pekos per eraro kontraux la ordonoj de la Eternulo, malpermesantaj fari diversajn aferojn, kaj li faros iun el ili;
4:3 se pastro sanktoleita pekos, jxetante kulpon sur la popolon, tiam li alportu pro sia peko, kiun li pekis, bovidon sendifektan al la Eternulo, kiel oferon propekan.
4:4 Li venigu la bovidon al la pordo de la tabernaklo de kunveno antaux la Eternulon, kaj li metu sian manon sur la kapon de la bovido, kaj li bucxu la bovidon antaux la Eternulo.
4:5 Kaj la sanktoleita pastro prenu iom el la sango de la bovido kaj enportu gxin en la tabernaklon de kunveno.
4:6 Kaj la pastro trempu sian fingron en la sango, kaj aspergu per la sango sepfoje antaux la Eternulo, antaux la kurteno de la sanktejo.
4:7 Kaj la pastro metu iom el la sango sur la kornojn de la altaro de bonodora incenso antaux la Eternulo en la tabernaklo de kunveno, kaj la tutan ceteran sangon de la bovido li elversxu cxe la bazo de la altaro de bruloferoj, kiu estas cxe la pordo de la tabernaklo de kunveno.
4:8 Kaj la tutan sebon de la propeka bovido li forlevu el gxi, la sebon, kiu kovras la internajxojn, kaj la tutan sebon, kiu estas sur la internajxoj,
4:9 kaj ambaux renojn, kaj la sebon, kiu estas sur ili, kiu estas cxe la lumbo, kaj la reton sur la hepato, kune kun la renoj li gxin apartigu,
4:10 tiel same, kiel estas forlevata pacofero el bovo; kaj la pastro bruligu tion sur la altaro de bruloferoj.
4:11 Kaj la felon de la bovido kaj gxian tutan viandon kun gxia kapo kaj kruroj kaj gxiajn internajxojn kaj malpurajxon,
4:12 la tutan bovidon li elportu ekster la tendaron sur puran lokon, kien oni sxutas la cindron, kaj li forbruligu tion sur ligno per fajro; sur la cindrejo tio estu forbruligata.
4:13 Kaj se la tuta komunumo de la Izraelidoj pekos per eraro kaj la afero estos kasxita antaux la okuloj de la anaro, kaj ili faros iun el la agoj,  kiujn la Eternulo malpermesis, kaj ili farigxos kulpaj;
4:14 kaj ili sciigxos pri la peko, kiun ili pekis:tiam la anaro alportu bovidon kiel propekan oferon kaj venigu gxin antaux la tabernaklon de kunveno.
4:15 Kaj la plejagxuloj de la komunumo metu siajn manojn sur la kapon de la bovido antaux la Eternulo, kaj oni bucxu la bovidon antaux la Eternulo.
4:16 Kaj la sanktoleita pastro enportu iom el la sango de la bovido en la tabernaklon de kunveno.
4:17 Kaj la pastro trempu sian fingron en la sango, kaj aspergu sep fojojn antaux la Eternulo, antaux la kurteno.
4:18 Kaj iom el la sango li metu sur la kornojn de la altaro, kiu estas antaux la Eternulo en la tabernaklo de kunveno, kaj la tutan ceteran sangon li elversxu cxe la bazo de la altaro de bruloferoj, kiu estas cxe la pordo de la tabernaklo de kunveno.
4:19 Kaj gxian tutan sebon li forlevu el gxi kaj bruligu sur la altaro.
4:20 Kaj li faru kun la bovido; kiel li faris kun la propeka bovido, tiel li faru kun gxi; kaj pekliberigos ilin la pastro, kaj estos pardonite al ili.
4:21 Kaj li elportu la bovidon ekster la tendaron, kaj forbruligu gxin, kiel li forbruligis la unuan bovidon; gxi estas propeka ofero de la komunumo.
4:22 Se princo pekos, kaj per eraro faros iun el la agoj, kiujn la Eternulo,  lia Dio, malpermesis fari, kaj li farigxos kulpa;
4:23 kaj li sciigxos pri sia peko, kiun li pekis:tiam li alportu kiel sian oferon virkapron sendifektan.
4:24 Kaj li metu sian manon sur la kapon de la kapro, kaj bucxu gxin sur la loko, sur kiu estas bucxataj bruloferoj antaux la Eternulo; gxi estas propeka ofero.
4:25 Kaj la pastro prenos iom el la sango de la propeka ofero per sia fingro,  kaj li metos gxin sur la kornojn de la altaro de bruloferoj, kaj la ceteran sangon li elversxos cxe la bazo de la altaro de bruloferoj.
4:26 Kaj gxian tutan sebon li bruligos sur la altaro, kiel la sebon de pacofero; kaj la pastro liberigos lin de lia peko, kaj estos pardonite al li.
4:27 Se iu el la popolo per eraro pekos, farante iun el la agoj, kiujn la Eternulo malpermesis, kaj li farigxos kulpa;
4:28 kaj li sciigxos pri sia peko, kiun li pekis:tiam li alportu kiel sian oferon kaprinon sendifektan pro sia peko, kiun li pekis.
4:29 Kaj li metu sian manon sur la kapon de la propeka ofero, kaj li bucxu la propekan oferon sur la loko de la bruloferoj.
4:30 Kaj la pastro prenos iom el gxia sango per sia fingro kaj metos sur la kornojn de la altaro de bruloferoj, kaj la tutan ceteran sangon li elversxos cxe la bazo de la altaro.
4:31 Kaj gxian tutan sebon li apartigos, kiel estas apartigata la sebo de la pacoferoj, kaj la pastro bruligos gxin sur la altaro, kiel agrablan odorajxon al la Eternulo; kaj la pastro pekliberigos lin, kaj estos pardonite al li.
4:32 Se sxafon li alportos kiel sian propekan oferon, li alportu virinseksan,  sendifektan.
4:33 Kaj li metu sian manon sur la kapon de la propeka ofero, kaj bucxu gxin kiel propekan oferon sur la loko, kie oni bucxas bruloferon.
4:34 Kaj la pastro prenos per sia fingro iom el la sango de la propeka ofero kaj metos gxin sur la kornojn de la altaro de bruloferoj, kaj gxian tutan ceteran sangon li elversxos cxe la bazo de la altaro.
4:35 Kaj gxian tutan sebon li apartigos, kiel estas apartigata la sebo de la sxafo el la pacoferoj, kaj la pastro bruligos gxin sur la altaro kun la fajroferoj al la Eternulo; kaj la pastro liberigos lin de la peko, kiun li pekis, kaj estos pardonite al li.
5:1 Se iu pekos per tio, ke li auxdos jxuron kaj estos atestanto, aux ke li vidos aux scios, sed ne sciigos kaj portos sur si la pekon;
5:2 aux se iu ektusxos ion malpuran, aux kadavrajxon de malpura besto, aux kadavrajxon de malpura bruto, aux kadavrajxon de malpura rampajxo, kaj li tion ne scios, kaj li malpurigxos kaj kulpigxos;
5:3 aux se iu ektusxos malpurajxon de homo, kia ajn estus tiu malpurajxo, per kiu oni malpurigxas, kaj li tion ne scios, kaj poste li sciigxos, kaj li estos kulpa;
5:4 aux se iu per nesingarda busxo jxuros fari ion malbonan aux bonan, kion ajn homo elesprimas per jxuro, kaj li tion ne rimarkos, kaj poste li sciigxos, kaj li estos kulpa pri io el tiuj aferoj:
5:5 se iu estos kulpa pri io el tiuj aferoj, li faru konfeson pri tio, kion li pekis;
5:6 kaj pro sia peko, kiun li pekis, li alportu al la Eternulo kiel propekan oferon inon el la malgrandaj brutoj, sxafinon aux kaprinon; kaj la pastro liberigos lin de lia peko.
5:7 Kaj se li ne estos suficxe bonstata, por alporti sxafinon, li alportu pro sia peko, kiun li pekis, du turtojn aux du kolombidojn al la Eternulo, unu kiel propekan oferon, la duan kiel bruloferon.
5:8 Li alportu ilin al la pastro, kaj cxi tiu prezentos antauxe tiun, kiu estos propeka ofero, kaj li tordorompos gxian kapon cxe la nuko, sed ne apartigos gxin;
5:9 kaj li aspergos per la sango de la propeka ofero la muron de la altaro,  kaj la restintan sangon li elpremos cxe la bazo de la altaro; tio estas propeka ofero.
5:10 Kaj el la dua li faros bruloferon laux la reguloj; kaj la pastro liberigos lin de la peko, kiun li pekis, kaj estos pardonite al li.
5:11 Se li ne estos suficxe bonstata, por alporti du turtojn aux du kolombidojn, tiam li alportu kiel oferon pro sia peko dekonon de efo da delikata faruno, kiel propekan oferon; li ne versxu sur gxin oleon kaj ne metu sur gxin olibanon, cxar gxi estas propeka ofero.
5:12 Kaj li alportu gxin al la pastro, kaj la pastro prenos el gxi plenmanon kiel memorparton kaj bruligos sur la altaro kun la fajroferoj al la Eternulo;  gxi estas propeka ofero.
5:13 Kaj la pastro liberigos lin de lia peko, kiun li pekis koncerne iun el tiuj aferoj, kaj estos pardonite al li; la restajxo estu por la pastro, kiel farunofero.
5:14 Kaj la Eternulo ekparolis al Moseo, dirante:
5:15 Se iu kulpigxos, pekante per eraro kontraux la sanktajxoj de la Eternulo, tiam li alportu kiel prokulpan oferon al la Eternulo virsxafon sendifektan el la malgrandaj brutoj, havantan laux via taksado la valoron de du sikloj, laux la sankta siklo; gxi estu prokulpa ofero.
5:16 Kaj pro la sanktajxo, kontraux kiu li pekis, li pagu, kaj li aldonu kvinonon de gxia valoro kaj donu tion al la pastro; kaj la pastro pekliberigos lin per la prokulpa virsxafo, kaj estos pardonite al li.
5:17 Kaj se iu pekos, farante iun el tiuj aferoj, kiujn la Eternulo malpermesis, sed li ne sciis kaj farigxis kulpa, kaj li portos sur si sian pekon:
5:18 tiam li alportu virsxafon sendifektan el la malgrandaj brutoj, laux via taksado, kiel kulpoferon al la pastro; kaj la pastro pekliberigos lin koncerne lian eraron, kiun li faris ne sciante, kaj estos pardonite al li.
5:19 GXi estas prokulpa ofero; li kulpigxis antaux la Eternulo.
6:1 Kaj la Eternulo ekparolis al Moseo, dirante:
6:2 Se iu pekos kaj krimos antaux la Eternulo, neante al sia proksimulo koncerne konfiditajxon aux deponitajxon aux rabitajxon, aux se li trompe forprenos ion de sia proksimulo,
6:3 aux se li trovos perditajxon kaj neos tion, aux se li jxuros mensoge pri io, kion homo faras, kaj per tio pekas:
6:4 tiam, se li pekis kaj kulpigxis, li redonu la rabitajxon, kiun li rabis,  aux tion, kion li trompe forprenis, aux la deponitajxon, kiu estis deponita cxe li, aux la perditajxon, kiun li trovis;
6:5 aux cxion, pri kio li mensoge jxuris, li repagu per gxia plena valoro kaj aldonu plie kvinonon de gxi; al tiu, kies tio estas, li donu gxin en la tago,  kiam li alportas sian kulpoferon.
6:6 Kaj kiel sian kulpoferon li alportu al la Eternulo sendifektan virsxafon el la malgrandaj brutoj, laux via taksado, kiel kulpoferon, por la pastro.
6:7 Kaj la pastro pekliberigos lin antaux la Eternulo, kaj estos pardonite al li pri cxio, kion li faris kaj per kio li kulpigxis.
6:8 Kaj la Eternulo ekparolis al Moseo, dirante:
6:9 Ordonu al Aaron kaj al liaj filoj, dirante:Jen estas la legxo pri la brulofero:la brulofero restu sur la fajrujo sur la altaro dum tuta nokto,  gxis la mateno, kaj la fajro de la altaro restu brulanta sur gxi.
6:10 Kaj la pastro metu sur sin sian linan veston, kaj siajn linajn pantalonojn li surmetu sur sian korpon, kaj li deprenu la cindron, kiun la fajro elbruligis el la brulofero sur la altaro, kaj li metu gxin apud la altaron.
6:11 Kaj li demetu siajn vestojn kaj metu sur sin aliajn vestojn kaj elportu la cindron ekster la tendaron sur puran lokon.
6:12 Kaj la fajro sur la altaro restu brulanta sur gxi kaj ne estingigxu; kaj la pastro bruligu sur gxi lignon cxiumatene, kaj arangxu sur gxi la bruloferon kaj bruligu sur gxi la sebon de la pacoferoj.
6:13 Eterna fajro brulu sur la altaro, ne estingigxu.
6:14 Kaj jen estas la legxo pri la farunofero:la filoj de Aaron alportu gxin antaux la Eternulon sur la antauxan parton de la altaro.
6:15 Kaj la pastro prenu el gxi plenmanon el la delikata faruno de la farunofero kaj el gxia oleo, kaj la tutan olibanon, kiu estas sur la farunofero, kaj li bruligu sur la altaro kiel agrablan odorajxon, memorajxon al la Eternulo.
6:16 Kaj la restajxon el gxi mangxu Aaron kaj liaj filoj; senfermente ili gxin mangxu sur sankta loko, sur la korto de la tabernaklo de kunveno ili gxin mangxu.
6:17 GXi ne estu bakata fermentinte; kiel ilian parton Mi donis gxin el Miaj fajroferoj; gxi estas plejsanktajxo, simile al pekofero kaj kulpofero.
6:18 CXiu virseksulo el la Aaronidoj povas gxin mangxi kiel eternan destinitajxon en viaj generacioj el la fajroferoj de la Eternulo; cxiu, kiu ektusxos ilin, devos esti sankta.
6:19 Kaj la Eternulo ekparolis al Moseo, dirante:
6:20 Jen estas la ofero de Aaron kaj liaj filoj, kiun ili alportos al la Eternulo en la tago de sia sanktoleateco:dekono de efo da delikata faruno kiel konstanta farunofero, unu duono matene kaj la dua duono vespere.
6:21 Sur pato kun oleo gxi devas esti preparita; bone bakitan alportu gxin;  en formo de dispecigita farunofero alportu gxin kiel agrablan odorajxon al la Eternulo.
6:22 Kaj la pastro, kiu el liaj filoj estos sanktoleita anstataux li,  plenumos tion; gxi estu eterna legxo antaux la Eternulo; gxi tuta devas esti forbruligata.
6:23 Kaj cxiu farunofero de pastro estu forbruligata tuta; gxi ne estu mangxata.
6:24 Kaj la Eternulo ekparolis al Moseo, dirante:
6:25 Diru al Aaron kaj al liaj filoj jene:Jen estas la legxo pri la pekofero:sur tiu loko, sur kiu estas bucxata la brulofero, oni bucxu la pekoferon antaux la Eternulo; plejsanktajxo gxi estas.
6:26 La pastro, kiu plenumas la pekoferon, mangxu gxin; sur sankta loko gxi estu mangxata, sur la korto de la tabernaklo de kunveno.
6:27 CXiu, kiu ektusxos gxian viandon, devas esti sankta; kaj se iu aspergos per gxia sango la veston, li lavu la aspergitan pecon sur sankta loko.
6:28 Kaj la argilan vazon, en kiu gxi estis kuirita, oni disrompu; kaj se gxi estis kuirita en kupra vazo, oni purigu cxi tiun kaj lavu gxin per akvo.
6:29 CXiu virseksulo el la pastroj povas gxin mangxi; gxi estas plejsanktajxo.
6:30 Sed cxiu pekofero, el kies sango oni enportos en la tabernaklon de kunveno por pekliberigo en la sanktejo, ne estu mangxata:per fajro oni gxin forbruligu.
7:1 Kaj jen estas la legxo pri la kulpofero:plejsanktajxo gxi estas.
7:2 Sur la loko, sur kiu estas bucxata la brulofero, oni bucxu la kulpoferon,  kaj per gxia sango oni aspergu la altaron cxirkauxe.
7:3 Kaj gxian tutan sebon oni alportu el gxi ofere, la voston, kaj la sebon,  kiu kovras la internajxojn,
7:4 kaj ambaux renojn, kaj la sebon, kiu estas sur ili, kiu estas cxe la lumbo, kaj la reton sur la hepato, kune kun la renoj oni gxin apartigu.
7:5 Kaj la pastro bruligu ilin sur la altaro kiel fajroferon al la Eternulo;  gxi estas kulpofero.
7:6 CXiu virseksulo el la pastroj povas gxin mangxi; sur sankta loko gxi estu mangxata; gxi estas plejsanktajxo.
7:7 Kiel por la pekofero, tiel ankaux por la kulpofero estu la sama legxo; al la pastro, kiu pekliberigas per gxi, al li gxi apartenu.
7:8 Al la pastro, kiu plenumas ies bruloferon, al tiu pastro apartenu la felo de la brulofero, kiun li plenumis.
7:9 Kaj cxiu farunofero, kiu estas bakita en forno aux pretigita en kaserolo aux sur pato, apartenu al la pastro, kiu prezentis gxin.
7:10 Kaj cxiu farunofero, miksita kun oleo aux seka, apartenu al cxiuj Aaronidoj, al cxiuj egale.
7:11 Kaj jen estas la legxo pri la pacofero, kiu estas alportata al la Eternulo:
7:12 se iu gxin alportas kiel dankon, li alportu kun la danka ofero nefermentintajn kukojn, miksitajn kun oleo, kaj nefermentintajn flanojn,  sxmiritajn per oleo, kaj el delikata faruno kukojn frititajn, miksitajn kun oleo.
7:13 Kune kun kukoj el pano fermentinta li alportu sian oferon, cxe sia danka pacofero.
7:14 Kaj li alportu unu el ili, el cxiu ofero, kiel oferdonon al la Eternulo;  al la pastro, kiu aspergas la sangon de la pacofero, gxi apartenu.
7:15 Kaj la viando de la danka pacofero estu mangxata en la tago de la oferado; oni ne devas restigi iom el gxi gxis la mateno.
7:16 Sed se lia ofero estas sankta promeso aux memvola ofero, gxi estu mangxata en la tago de la alportado de la ofero; kaj ankaux en la sekvanta tago oni povas mangxi tion, kio restis el gxi.
7:17 Kaj kio restis el la viando de la ofero gxis la tria tago, tio estu forbruligata per fajro.
7:18 Se iu mangxos el la viando de sia pacofero en la tria tago, gxi ne akiros placxon; kiu alportos gxin, al tiu gxi ne estos kalkulata; gxi estos abomenindajxo, kaj kiu gxin mangxos, tiu havos pekon.
7:19 La viando, kiu ektusxis ion malpuran, ne estu mangxata, oni gxin forbruligu per fajro. La ceteran viandon povas mangxi cxiu purulo.
7:20 Se iu, havante sur si malpurajxon, mangxos viandon el la pacofero, kiu estis destinita por la Eternulo, ties animo ekstermigxos el sia popolo.
7:21 Se iu ektusxos ion malpuran, cxu malpurajxon de homo, cxu malpuran beston, cxu ian malpuran abomenindajxon, kaj mangxos el la viando de pacofero, kiu estis destinita por la Eternulo, ties animo ekstermigxos el sia popolo.
7:22 Kaj la Eternulo ekparolis al Moseo, dirante:
7:23 Diru al la Izraelidoj jene:Sebon de bovo kaj de sxafo kaj de kapro neniam mangxu.
7:24 La sebon de kadavrajxo kaj la sebon de besto dissxirita oni povas uzi por cxia laboro, sed mangxi gxin vi ne devas.
7:25 CXar cxiu, kiu mangxos sebon de brutoj, el kiuj oni alportas fajroferon al la Eternulo, la mangxinto ekstermigxos el sia popolo.
7:26 Kaj nenian sangon mangxu en cxiuj viaj logxejoj, nek el birdoj, nek el brutoj.
7:27 CXiu, kiu mangxos ian sangon, ekstermigxos el sia popolo.
7:28 Kaj la Eternulo ekparolis al Moseo, dirante:
7:29 Diru al la Izraelidoj jene:Kiu alportas sian pacoferon al la Eternulo,  tiu alportu mem al la Eternulo tion, kio apartenas el liaj pacoferoj;
7:30 propramane li alportu la fajroferon al la Eternulo; la sebon kune kun la brustajxo li alportu; la brustajxon, por skui gxin kiel skuoferon antaux la Eternulo.
7:31 Kaj la pastro bruligos la sebon sur la altaro, kaj la brustajxo estos por Aaron kaj por liaj filoj.
7:32 Kaj la dekstran femuron el viaj pacoferoj donu kiel levoferon al la pastro.
7:33 Kiu el la Aaronidoj alportas la sangon de la pacoferoj kaj la sebon, al tiu apartenu la dekstra femuro kiel lia parto:
7:34 cxar la brustajxon-skuoferon kaj la femuron-levoferon Mi prenis de la Izraelidoj el iliaj pacoferoj, kaj Mi donis ilin al la pastro Aaron kaj al liaj filoj kiel eternan destinitajxon de la flanko de la Izraelidoj.
7:35 Tio estas la sankta parto de Aaron kaj la sankta parto de liaj filoj el la fajroferoj de la Eternulo de post la tago, en kiu ili estis aligitaj, por esti pastroj al la Eternulo,
7:36 parto, kiun la Eternulo ordonis doni al ili de la Izraelidoj en la tago,  en kiu Li sanktoleis ilin. Tio estas eterna legxo en iliaj generacioj.
7:37 Tio estas la legxo pri la brulofero, pri la farunofero, pri la pekofero,  pri la kulpofero, pri la ofero de konsekro, kaj pri la pacofero;
7:38 kiun la Eternulo donis al Moseo sur la monto Sinaj, kiam Li ordonis al la Izraelidoj en la dezerto Sinaja, ke ili alportadu siajn oferojn al la Eternulo.
8:1 Kaj la Eternulo ekparolis al Moseo, dirante:
8:2 Prenu Aaronon kaj liajn filojn kune kun li kaj la vestojn kaj la sanktan oleon kaj bovidon por pekofero kaj du virsxafojn kaj korbon da macoj.
8:3 Kaj la tutan komunumon kunvenigu cxe la eniro de la tabernaklo de kunveno.
8:4 Kaj Moseo faris, kiel la Eternulo al li ordonis; kaj la komunumo kolektigxis cxe la eniro de la tabernaklo de kunveno.
8:5 Kaj Moseo diris al la komunumo:Jen estas tio, kion la Eternulo ordonis fari.
8:6 Kaj Moseo alvenigis Aaronon kaj liajn filojn, kaj li lavis ilin per akvo.
8:7 Kaj li metis sur lin la hxitonon kaj zonis lin per zono kaj vestis lin per la tuniko kaj metis sur lin la efodon kaj zonis lin per la zono de la efodo kaj alfortikigis per gxi la efodon sur li.
8:8 Kaj li metis sur lin la surbrustajxon, kaj sur la surbrustajxon la signojn de lumo kaj de justo.
8:9 Kaj li metis la cidaron sur lian kapon, kaj sur la cidaron sur la antauxa flanko li metis la oran tabuleton, la sanktan kronon, kiel la Eternulo ordonis al Moseo.
8:10 Kaj Moseo prenis la sanktan oleon, kaj sanktoleis la tabernaklon, kaj cxion, kio estis en gxi, kaj li sanktigis ilin.
8:11 Kaj li aspergis per tio la altaron sep fojojn, kaj li sanktesxmiris la altaron kaj cxiujn gxiajn apartenajxojn, kaj la lavujon kaj gxian piedestalon, por sanktigi ilin.
8:12 Kaj li versxis iom el la sankta oleo sur la kapon de Aaron, kaj li sxmiris lin, por sanktigi lin.
8:13 Kaj Moseo alvenigis la filojn de Aaron kaj vestis ilin per hxitonoj kaj zonis ilin per zonoj kaj alligis sur ili mitrojn, kiel la Eternulo ordonis al Moseo.
8:14 Kaj li alkondukis la propekan bovidon, kaj Aaron kaj liaj filoj metis siajn manojn sur la kapon de la propeka bovido.
8:15 Kaj Moseo gxin bucxis, kaj li prenis iom el la sango kaj metis per sia fingro sur la kornojn de la altaro cxirkauxe kaj pekliberigis la altaron; kaj la ceteran sangon li elversxis cxe la bazo de la altaro, kaj sanktigis cxi tiun, por pekliberigi gxin.
8:16 Kaj li prenis la tutan sebon, kiu estis sur la internajxoj, kaj la reton de la hepato, kaj ambaux renojn kaj ilian sebon, kaj Moseo bruligis tion sur la altaro.
8:17 Kaj la bovidon kaj gxian felon kaj gxian karnon kaj gxian malpurajxon li forbruligis per fajro ekster la tendaro, kiel la Eternulo ordonis al Moseo.
8:18 Kaj li alkondukis la virsxafon de brulofero; kaj Aaron kaj liaj filoj metis siajn manojn sur la kapon de la virsxafo.
8:19 Kaj Moseo gxin bucxis, kaj aspergis per la sango la altaron cxirkauxe.
8:20 Kaj la virsxafon li dishakis en partojn, kaj Moseo ekbruligis la kapon kaj la partojn kaj la grason.
8:21 La internajxojn kaj la krurojn li lavis per akvo; kaj Moseo forbruligis la tutan sxafon sur la altaro; gxi estis brulofero por agrabla odorajxo,  fajrofero al la Eternulo, kiel la Eternulo ordonis al Moseo.
8:22 Kaj li alkondukis la duan virsxafon, la virsxafon de konsekrado; kaj Aaron kaj liaj filoj metis siajn manojn sur la kapon de la virsxafo.
8:23 Kaj li gxin bucxis, kaj Moseo prenis iom el gxia sango kaj metis sur la malsupran randon de la dekstra orelo de Aaron kaj sur la dikan fingron de lia dekstra mano kaj sur la dikan fingron de lia dekstra piedo.
8:24 Kaj li alkondukis la filojn de Aaron, kaj Moseo metis iom el la sango sur la malsupran randon de ilia dekstra orelo kaj sur la dikan fingron de ilia dekstra mano kaj sur la dikan fingron de ilia dekstra piedo; kaj Moseo aspergis per la sango la altaron cxirkauxe.
8:25 Kaj li prenis la sebon kaj la voston, kaj la tutan sebon, kiu estis sur la internajxoj, kaj la reton de la hepato, kaj ambaux renojn kaj ilian sebon,  kaj la dekstran femuron.
8:26 Kaj el la korbo da macoj, kiu estis antaux la Eternulo, li prenis unu macan kukon kaj unu kukon kun oleo kaj unu flanon, kaj metis ilin sur la sebojn kaj sur la dekstran femuron.
8:27 Kaj li metis cxion cxi tion sur la manojn de Aaron kaj sur la manojn de liaj filoj, kaj li skuis tion kiel skuoferon antaux la Eternulo.
8:28 Kaj Moseo prenis tion for de iliaj manoj kaj ekbruligis sur la altaro kune kun la brulofero:tio estis ofero de konsekrado, por agrabla odorajxo;  gxi estis fajrofero al la Eternulo.
8:29 Kaj Moseo prenis la brustajxon kaj skuis gxin kiel skuoferon antaux la Eternulo:de la sxafo de konsekrado gxi estis la destinita parto por Moseo,  kiel la Eternulo ordonis al Moseo.
8:30 Kaj Moseo prenis iom el la sankta oleo, kaj el la sango, kiu estis sur la altaro, kaj aspergis Aaronon, liajn vestojn, liajn filojn, kaj la vestojn de liaj filoj kune kun li; kaj li sanktigis Aaronon, liajn vestojn, liajn filojn, kaj la vestojn de liaj filoj kune kun li.
8:31 Kaj Moseo diris al Aaron kaj al liaj filoj:Kuiru la viandon cxe la pordo de la tabernaklo de kunveno; kaj tie mangxu gxin, kaj ankaux la panon, kiu estas en la korbo de konsekrado, kiel mi ordonis, dirante:Aaron kaj liaj filoj gxin mangxu.
8:32 Kaj la restajxon el la viando kaj el la pano forbruligu per fajro.
8:33 Kaj for de la pordo de la tabernaklo de kunveno ne foriru dum sep tagoj,  gxis la tago, en kiu finigxos la tempo de via konsekrado; cxar sep tagojn dauxros via konsekrado.
8:34 Kiel estis farite hodiaux, tiel la Eternulo ordonis fari, por pekliberigi vin.
8:35 Kaj cxe la pordo de la tabernaklo de kunveno restu tage kaj nokte dum sep tagoj, kaj vi observos la servadon al la Eternulo, por ke vi ne mortu;  cxar tiel estas ordonite al mi.
8:36 Kaj Aaron kaj liaj filoj faris cxion, kion la Eternulo ordonis per Moseo.
9:1 En la oka tago Moseo vokis Aaronon kaj liajn filojn kaj la plejagxulojn de Izrael.
9:2 Kaj li diris al Aaron:Prenu al vi junan bovidon por pekofero kaj virsxafon por brulofero, sendifektajn, kaj alkonduku ilin antaux la Eternulon.
9:3 Kaj al la Izraelidoj diru jene:Prenu virkapron por propeka ofero, kaj bovidon kaj sxafidon jaragxajn, sendifektajn, por brulofero,
9:4 kaj virbovon kaj virsxafon por pacofero, por fari oferon antaux la Eternulo, kaj farunoferon, miksitan kun oleo; cxar hodiaux la Eternulo aperos antaux vi.
9:5 Kaj ili alportis tion, kion ordonis Moseo, antaux la pordon de la tabernaklo de kunveno; kaj la tuta komunumo alproksimigxis kaj starigxis antaux la Eternulo.
9:6 Kaj Moseo diris:Jen estas tio, kion la Eternulo ordonis; faru, kaj tiam aperos antaux vi la majesto de la Eternulo.
9:7 Kaj Moseo diris al Aaron:Aliru al la altaro, kaj faru vian pekoferon kaj vian bruloferon kaj pekliberigu vin kaj la popolon, kaj faru la oferon de la popolo kaj pekliberigu ilin, kiel ordonis la Eternulo.
9:8 Kaj Aaron aliris al la altaro, kaj bucxis la bovidon, kiu estis lia propeka ofero.
9:9 Kaj la filoj de Aaron alportis al li la sangon, kaj li trempis sian fingron en la sango kaj sxmiris la kornojn de la altaro, kaj la ceteran sangon li elversxis cxe la bazo de la altaro.
9:10 Sed la sebon kaj la renojn kaj la reton de la hepato de la pekofero li bruligis sur la altaro, kiel la Eternulo ordonis al Moseo.
9:11 Kaj la karnon kaj la felon li forbruligis per fajro ekster la tendaro.
9:12 Kaj li bucxis la bruloferon, kaj la filoj de Aaron alportis al li la sangon, kaj li aspergis per gxi la altaron cxirkauxe.
9:13 Kaj la bruloferon ili alportis al li dispecigitan kaj la kapon, kaj li bruligis tion sur la altaro.
9:14 Kaj li lavis la internajxojn kaj la krurojn kaj bruligis tion kun la brulofero sur la altaro.
9:15 Kaj li alportis la oferon de la popolo, kaj li prenis la propekan kapron de la popolo, kaj bucxis gxin kaj faris el gxi pekoferon kiel el la antauxa.
9:16 Kaj li alportis la bruloferon kaj agis kun gxi laux la reguloj.
9:17 Kaj li alportis la farunoferon kaj prenis el gxi plenmanon kaj bruligis tion sur la altaro krom la matena brulofero.
9:18 Kaj li bucxis la bovon kaj la sxafon kiel pacoferon de la popolo, kaj la filoj de Aaron alportis al li la sangon, kaj li aspergis per gxi la altaron cxirkauxe;
9:19 kaj la sebojn de la bovo, kaj el la sxafo la voston kaj la kovrantan sebon kaj la renojn kaj la reton de la hepato.
9:20 Kaj ili metis la sebojn sur la brustajxojn, kaj li ekbruligis la sebojn sur la altaro.
9:21 Kaj la brustajxojn kaj la dekstran femuron Aaron skuis kiel skuoferon antaux la Eternulo, kiel Moseo ordonis.
9:22 Kaj Aaron levis siajn manojn al la popolo kaj benis gxin; kaj li malsupreniris, plenuminte la pekoferon kaj la bruloferon kaj la pacoferon.
9:23 Kaj Moseo kaj Aaron eniris en la tabernaklon de kunveno kaj eliris kaj benis la popolon. Kaj montrigxis la majesto de la Eternulo al la tuta popolo.
9:24 Kaj eliris fajro el antaux la Eternulo kaj konsumis sur la altaro la bruloferon kaj la sebon; kaj la tuta popolo vidis, kaj ili gxoje ekkriis kaj falis vizagxaltere.
10:1 Kaj Nadab kaj Abihu, la filoj de Aaron, prenis cxiu sian incensujon kaj metis en gxin fajron kaj metis sur gxin incenson kaj alportis antaux la Eternulon fajron fremdan, pri kiu Li ne ordonis al ili.
10:2 Tiam eliris fajro el antaux la Eternulo kaj forbruligis ilin, kaj ili mortis antaux la Eternulo.
10:3 Kaj Moseo diris al Aaron:Jen pri cxi tio parolis la Eternulo, kiam Li diris:Per Miaj proksimuloj Mi sanktigxos kaj antaux la tuta popolo Mi majestigxos. Kaj Aaron silentis.
10:4 Kaj Moseo alvokis Misxaelon kaj Elcafanon, filojn de Uziel, onklo de Aaron, kaj li diris al ili:Aliru, elportu viajn fratojn el la sanktejo ekster la tendaron.
10:5 Kaj ili aliris kaj elportis ilin en iliaj hxitonoj ekster la tendaron,  kiel diris Moseo.
10:6 Kaj Moseo diris al Aaron kaj al liaj filoj Eleazar kaj Itamar:Viajn kapojn ne nudigu kaj viajn vestojn ne dissxiru, por ke vi ne mortu kaj por ke Li ne koleru la tutan komunumon; sed viaj fratoj, la tuta domo de Izrael,  priploru la brulon, kiun la Eternulo ekbruligis.
10:7 Kaj el la pordo de la tabernaklo de kunveno ne eliru, por ke vi ne mortu; cxar la sankta oleo de la Eternulo estas sur vi. Kaj ili agis laux la vortoj de Moseo.
10:8 Kaj la Eternulo ekparolis al Aaron, dirante:
10:9 Vinon kaj ebriigajxon ne trinku, nek vi, nek viaj filoj kun vi, kiam vi iras en la tabernaklon de kunveno, por ke vi ne mortu. Tio estu eterna legxo en viaj generacioj.
10:10 Por ke vi diferencigu inter sanktajxo kaj ordinarajxo kaj inter malpurajxo kaj purajxo;
10:11 kaj por ke vi instruu al la Izraelidoj cxiujn legxojn, kiujn eldiris al ili la Eternulo per Moseo.
10:12 Kaj Moseo diris al Aaron, kaj al Eleazar kaj al Itamar, liaj restintaj filoj:Prenu la farunoferon, kiu restis el la fajroferoj de la Eternulo, kaj mangxu gxin senfermente apud la altaro; cxar gxi estas plejsanktajxo.
10:13 Kaj mangxu gxin sur sankta loko; cxar gxi estas via destinitajxo kaj la destinitajxo de viaj filoj el la fajroferoj de la Eternulo; cxar tiel estas ordonite al mi.
10:14 Kaj la brustajxon de skuado kaj la femuron de levado mangxu sur loko pura, vi kaj viaj filoj kaj viaj filinoj kune kun vi; cxar ili estas donitaj kiel via destinitajxo kaj destinitajxo de viaj filoj el la pacoferoj de la Izraelidoj.
10:15 La femuron de levado kaj la brustajxon de skuado ili alportu kun la fajroferoj el la sebo, por skui tion kiel skuoferon antaux la Eternulo; kaj tio estu por vi kaj por viaj filoj eterna destinitajxo, kiel ordonis la Eternulo.
10:16 Kaj la kapron propekan Moseo sercxis, sed montrigxis, ke gxi estas forbruligita. Tiam li ekkoleris kontraux Eleazar kaj kontraux Itamar, la restintaj filoj de Aaron, kaj li diris:
10:17 Kial vi ne mangxis la pekoferon sur loko sankta? gxi estas ja plejsanktajxo, kaj gxi estas donita al vi, por forporti la pekon de la komunumo, por pekliberigi ilin antaux la Eternulo.
10:18 Jen gxia sango ne estas enportita en la internon de la sanktejo; vi devis mangxi gxin en la sanktejo, kiel estas ordonite al mi.
10:19 Kaj Aaron diris al Moseo:Jen hodiaux ili alportis sian pekoferon kaj sian bruloferon antaux la Eternulon, kaj okazis al mi tia afero; se mi mangxus hodiaux pekoferon, cxu tio placxus al la Eternulo?
10:20 Kaj Moseo tion auxdis, kaj tio placxis al li.
11:1 Kaj la Eternulo ekparolis al Moseo kaj al Aaron, dirante al ili:
11:2 Diru al la Izraelidoj jene:Tio estas la bestoj, kiujn vi povas mangxi el cxiuj brutoj, kiuj estas sur la tero:
11:3 cxiun bruton, kiu havas disfenditajn hufojn kaj distrancxan sulkon sur la hufoj kaj kiu remacxas macxitajxon, vi povas mangxi.
11:4 Nur cxi tiujn ne mangxu el la remacxantaj macxitajxon kaj el la havantaj disfenditajn hufojn:la kamelon, cxar gxi remacxas macxitajxon, sed disfenditajn hufojn gxi ne havas, malpura gxi estas por vi;
11:5 kaj la hirakon, cxar gxi remacxas macxitajxon, sed disfenditajn hufojn gxi ne havas, malpura gxi estas por vi;
11:6 kaj la leporon, cxar gxi remacxas macxitajxon, sed disfenditajn hufojn gxi ne havas, malpura gxi estas por vi;
11:7 kaj la porkon, cxar gxi havas disfenditajn hufojn kaj distrancxan sulkon sur la hufoj, sed gxi ne remacxas macxitajxon, malpura gxi estas por vi.
11:8 Ilian viandon ne mangxu kaj iliajn kadavrojn ne tusxu, malpuraj ili estas por vi.
11:9 Jenajn vi povas mangxi el cxiuj bestoj, kiuj estas en la akvo:cxiujn,  kiuj havas nagxilojn kaj skvamojn en la akvo, en la maroj, kaj en la riveroj,  ilin vi povas mangxi.
11:10 Sed cxiuj, kiuj ne havas nagxilojn kaj skvamojn, en la maroj kaj en la riveroj, el cxio, kio movigxas en la akvo, kaj el cxiuj estajxoj, kiuj vivas en la akvo, ili estas abomenindajxo por vi;
11:11 kaj ili estu abomenindajxo por vi, ilian viandon ne mangxu kaj iliajn kadavrojn abomenu.
11:12 CXio en la akvo, kio ne havas nagxilojn kaj skvamojn, estas abomenindajxo por vi.
11:13 Kaj cxi tiujn abomenu inter la birdoj, ili ne estu mangxataj, ili estas abomenindajxoj:la aglon kaj la gipaeton kaj la pandionon
11:14 kaj la milvon kaj la falkon kun gxia speco,
11:15 cxiun korvon kun gxia speco,
11:16 kaj la struton kaj la strigon kaj la mevon kaj la akcipitron kun gxia speco
11:17 kaj la noktuon kaj la mergulon kaj la ibison
11:18 kaj la cignon kaj la pelikanon kaj la perknopteron
11:19 kaj la cikonion kaj la ardeon kun gxia speco kaj la upupon kaj la vesperton.
11:20 CXio movigxanta, kio havas flugilojn kaj iras kvarpiede, estas abomenindajxo por vi.
11:21 Nur tiujn vi povas mangxi el cxiuj movigxantoj, kiuj havas flugilojn kaj iras kvarpiede:tiujn, kiuj havas genuojn super la kruroj, por salti per ili sur la tero.
11:22 La jenajn el ili vi povas mangxi:la akridon kun gxia speco kaj la cikadon kun gxia speco kaj la grilon kun gxia speco kaj la lokuston kun gxia speco.
11:23 Sed cxiu alia movigxanto, kiu havas flugilojn kaj kvar piedojn, estas abomenindajxo por vi.
11:24 Kaj per la jenaj vi farigxos malpuraj; cxiu, kiu ektusxos ilian kadavron, estos malpura gxis la vespero;
11:25 kaj cxiu, kiu portos kadavrajxon de ili, lavu siajn vestojn, kaj li estos malpura gxis la vespero:
11:26 cxiu bruto, kiu havas disfenditajn hufojn, sed ne havas distrancxan sulkon kaj ne remacxas macxitajxon, estas malpura por vi; cxiu, kiu ektusxos ilin, estos malpura.
11:27 Kaj el cxiuj bestoj kvarpiedaj cxiuj, kiuj iras sur siaj plandoj, estas malpuraj por vi; cxiu, kiu ektusxos ilian kadavron, estos malpura gxis la vespero.
11:28 Kaj kiu portos kadavrajxon de ili, lavu siajn vestojn, kaj li estos malpura gxis la vespero:malpuraj ili estas por vi.
11:29 Kaj jen, kio estas malpura por vi inter la rampajxoj, kiuj rampas sur la tero:la talpo kaj la muso kaj la lacerto kun gxia speco
11:30 kaj la geko kaj la monitoro kaj la uromastiko kaj la skinko kaj la hxameleono.
11:31 Tiuj estas la malpuraj por vi inter cxiuj rampajxoj; cxiu, kiu ektusxos ilin post ilia morto, estos malpura gxis la vespero.
11:32 Kaj cxio, sur kion falos io el ili malviva, estos malpura; cxu gxi estos ia ligna vazo, cxu vesto, cxu felo, cxu sako, cxu ia ilo, per kiu oni faras laboron-oni metu gxin en akvon, kaj gxi estos malpura gxis la vespero, kaj tiam gxi farigxos pura.
11:33 Kaj se en ian argilan vazon io el ili falos internen, tiam cxio, kio estas interne, farigxos malpura; kaj la vazon rompu.
11:34 CXiu mangxajxo, kiun oni mangxas, se sxprucos sur gxin tia akvo,  farigxos malpura; kaj cxiu trinkajxo, kiun oni trinkas, en tia vazo farigxos malpura.
11:35 Kaj cxio, sur kion falos io el ilia kadavrajxo, farigxos malpura; se gxi estos forno aux kaldrono, oni gxin disrompu; malpuraj ili estas kaj malpuraj ili estu por vi.
11:36 Nur fonto kaj puto kaj akvejoj restos puraj. Kiu ektusxos ilian kadavrajxon, farigxos malpura.
11:37 Kaj se io el ilia kadavrajxo falos sur ian semeblan semon, kiu estas semota, gxi restos pura.
11:38 Sed se estos versxita akvo sur la semon kaj io el ilia kadavrajxo falos sur gxin, tiam gxi estos malpura por vi.
11:39 Kaj se mortos ia bruto el tiuj, kiujn vi uzas por mangxi, tiam tiu, kiu ektusxos gxian kadavron, estos malpura gxis la vespero.
11:40 Kaj tiu, kiu mangxos ion el gxia kadavrajxo, lavu siajn vestojn, kaj li estos malpura gxis la vespero; kaj tiu, kiu portos gxian kadavron, lavu siajn vestojn, kaj li estos malpura gxis la vespero.
11:41 CXia rampajxo, kiu rampas sur la tero, estas abomenindajxo, gxi ne estu mangxata.
11:42 CXio, kio rampas sur la ventro, kaj cxio, kio iras sur kvar piedoj aux sur pli da piedoj, sed estas rampajxo, kiu rampas sur la tero-ilin ne mangxu, cxar ili estas abomenindajxo.
11:43 Ne abomenindigu viajn animojn per iaj bestoj rampantaj, kaj ne malpurigxu per ili, farante vin mem malpuraj.
11:44 CXar Mi, la Eternulo, estas via Dio; tial sanktigu vin kaj estu sanktaj, cxar Mi estas sankta; kaj ne malpurigu viajn animojn per ia rampajxo, kiu rampas sur la tero.
11:45 CXar Mi estas la Eternulo, kiu elkondukis vin el la lando Egipta, por esti Dio por vi; estu do sanktaj, cxar Mi estas sankta.
11:46 Tio estas la legxo pri la brutoj kaj pri la birdoj, kaj pri cxiuj bestoj, movigxantaj en la akvo, kaj pri cxiuj bestoj, kiuj rampas sur la tero,
11:47 por fari diferencon inter la malpurajxo kaj purajxo, kaj inter la bestoj, kiujn oni povas mangxi, kaj la bestoj, kiujn oni devas ne mangxi.
12:1 Kaj la Eternulo ekparolis al Moseo, dirante:
12:2 Diru al la Izraelidoj jene:Se virino fruktigos semon kaj naskos knabeton, tiam sxi estos malpura dum sep tagoj; kiel en la tagoj de sia monatajxa suferado sxi estos malpura.
12:3 Kaj en la oka tago oni cirkumcidu la karnon de lia prepucio.
12:4 Tridek tri tagojn sxi restu en la sango de sia purigxo; nenion sanktan sxi tusxu kaj en la sanktejon sxi ne venu, gxis finigxos la tagoj de sxia purigxo.
12:5 Se sxi naskos knabineton, tiam sxi estu malpura dum du semajnoj kiel cxe sia monatajxo, kaj sesdek ses tagojn sxi restu en la sango de sia purigxo.
12:6 Kaj kiam finigxos la tagoj de sxia purigxo post filo aux filino, sxi alportu jaragxan sxafidon kiel bruloferon, kaj kolombidon aux turton kiel pekoferon, al la pordo de la tabernaklo de kunveno, al la pastro.
12:7 Kaj li tion alportos antaux la Eternulon kaj pekliberigos sxin, kaj sxi purigxos de sia sangofluado. Tio estas la legxo pri naskintino, cxu de knabo,  cxu de knabino.
12:8 Kaj se sxi ne estas suficxe bonstata, por alporti sxafidon, tiam sxi prenu du turtojn aux du kolombidojn, unu kiel bruloferon kaj la duan kiel pekoferon; kaj la pastro pekliberigos sxin, kaj sxi purigxos.
13:1 Kaj la Eternulo ekparolis al Moseo kaj al Aaron, dirante:
13:2 Se cxe iu homo sur la hauxto de lia korpo aperos sxvelajxo aux pustulo aux makulo tiamaniere, ke sur la hauxto de lia korpo farigxos kvazaux infektajxo de lepro, tiam oni alkonduku lin al la pastro Aaron aux al unu el liaj filoj, la pastroj.
13:3 Kaj la pastro rigardos la infektajxon sur la hauxto de la korpo, kaj se li vidos, ke la haroj sur la infektajxo farigxis blankaj kaj la infektajxo aspektas pli profunda ol la hauxto de lia korpo, tiam gxi estas infektajxo de lepro; kaj la pastro gxin pririgardos, kaj deklaros, ke gxi estas malpura.
13:4 Kaj se gxi estos blanka makulo sur la hauxto de lia korpo, sed gxi ne aspektos pli profunda ol la hauxto, kaj la haroj sur gxi ne farigxis blankaj,  tiam la pastro ensxlosu la infektiton por sep tagoj.
13:5 Kaj la pastro rigardos lin en la sepa tago, kaj se li vidos, ke la infektajxo restis en la antauxa stato, kaj ke la infektajxo ne disvastigxis sur la hauxto, tiam la pastro ensxlosu lin por pluaj sep tagoj.
13:6 Kaj la pastro rigardos lin en la plua sepa tago, kaj se li vidos, ke la infektajxo farigxis malpli rimarkebla kaj gxi ne disvastigxis sur la hauxto,  tiam la pastro deklaru lin pura:gxi estas likeno:li lavu siajn vestojn, kaj li estos pura.
13:7 Sed se la likeno tre disvastigxis sur la hauxto, post kiam li montris sin al la pastro, ke tiu deklaru lin pura, tiam li duan fojon devas sin montri al la pastro.
13:8 Kaj se la pastro vidos, ke la likeno disvastigxis sur la hauxto, tiam la pastro deklaros lin malpura:gxi estas lepro.
13:9 Se sur iu homo estos infektajxo de lepro, oni alkonduku lin al la pastro.
13:10 Kaj se la pastro vidos, ke estas blanka sxvelajxo sur la hauxto kaj ke de gxi la haroj farigxis blankaj kaj sur la sxvelajxo estas kruda karno,
13:11 tiam tio estas malnova lepro sur la hauxto de lia korpo; kaj la pastro deklaros lin malpura, ne ensxlosos lin; cxar li estas malpura.
13:12 Se la lepro disfloros sur la hauxto kaj la lepro kovros la tutan hauxton de la infektito, de lia kapo gxis la piedoj, cxion, kion povas vidi la okuloj de la pastro;
13:13 kaj la pastro vidos, ke la lepro kovris lian tutan korpon, tiam li deklaros la infektajxon pura:cxio farigxis blanka, tial gxi estas pura.
13:14 Sed en la tago, en kiu montrigxos sur li kruda karno, li estos malpura.
13:15 Kiam la pastro vidos la krudan karnon, li deklaros lin malpura; la kruda karno estas malpura:gxi estas lepro.
13:16 Tamen se la kruda karno sxangxigxos kaj farigxos blanka, tiam li venu al la pastro.
13:17 Kaj kiam la pastro lin rigardos, kaj vidos, ke la infektajxo aliformigxis en blankajxon, tiam la pastro deklaros la infektajxon pura; li estos pura.
13:18 Kaj se sur ies korpo estos absceso kaj resanigxos,
13:19 kaj sur la loko de la absceso estos blanka sxvelajxo aux rugxete-blanka makulo, tiam li devas sin montri al la pastro.
13:20 Kaj la pastro rigardos, kaj se li vidos, ke gxi aspektas pli profunda ol la hauxto kaj gxiaj haroj farigxis blankaj, tiam la pastro deklaros lin malpura:gxi estas infektajxo de lepro, gxi ekfloris en la absceso.
13:21 Kaj se la pastro vidos, ke ne estas sur gxi blankaj haroj kaj gxi ne estas pli profunda ol la hauxto kaj gxi estas ne tre rimarkebla, tiam la pastro ensxlosos lin por sep tagoj.
13:22 Sed se gxi disvastigxos sur la hauxto, tiam la pastro deklaros lin malpura:tio estas infektajxo.
13:23 Se la makulo restos sur sia loko kaj ne disvastigxos, gxi estas brulumo de absceso; kaj la pastro deklaros gxin pura.
13:24 Aux se sur la hauxto de lia korpo estos brulvundo kaj sur la karno de la brulvundo aperos makulo rugxete-blanka aux blanka,
13:25 kaj la pastro gxin rigardos, kaj vidos, ke la haroj sur la makulo farigxis blankaj kaj gxi aspektas pli profunda ol la hauxto, tiam gxi estas lepro, kiu ekfloris sur la brulvundo; kaj la pastro deklaros gxin malpura:gxi estas infektajxo de lepro.
13:26 Se la pastro vidos, ke sur la makulo ne estas blankaj haroj kaj gxi ne estas pli profunda ol la hauxto kaj gxi estas malmulte rimarkebla, tiam la pastro ensxlosos lin por sep tagoj.
13:27 Kaj la pastro lin rigardos en la sepa tago; se gxi disvastigxis sur la hauxto, tiam la pastro deklaros lin malpura:gxi estas infektajxo de lepro.
13:28 Sed se la makulo restis sur sia loko kaj ne disvastigxis sur la hauxto kaj estas malmulte rimarkebla, tiam gxi estas sxvelajxo de la brulvundo; kaj la pastro deklaros lin pura, cxar gxi estas brulumo de la brulvundo.
13:29 Se cxe viro aux cxe virino estos infektajxo sur la kapo aux sur la barbo,
13:30 kaj la pastro rigardos la infektajxon, kaj vidos, ke gxi aspektas pli profunda ol la hauxto kaj sur gxi estas haroj flavetaj kaj maldikaj, tiam la pastro deklaros lin malpura:tio estas favo, tio estas lepro de la kapo aux de la barbo.
13:31 Sed se la pastro rigardos la infektajxon de la favo, kaj vidos, ke gxi ne aspektas pli profunda ol la hauxto kaj ne estas sur gxi nigraj haroj, tiam la pastro ensxlosos la favo-infektiton por sep tagoj.
13:32 Kaj la pastro rigardos la infektiton en la sepa tago, kaj se li vidos,  ke la favo ne disvastigxis kaj ne estas sur gxi flavetaj haroj kaj la favajxo ne aspektas pli profunda ol la hauxto,
13:33 tiam oni lin razu, sed la favajxon oni ne razu; kaj la pastro ensxlosos la favulon denove por sep tagoj.
13:34 Kaj la pastro rigardos la favulon en la sepa tago, kaj se li vidos, ke la favo ne disvastigxis sur la hauxto kaj gxi ne aspektas pli profunda ol la hauxto, tiam la pastro deklaros lin pura; kaj li lavu siajn vestojn, kaj li estos pura.
13:35 Sed se la favo disvastigxos sur la hauxto, post kiam li estis deklarita pura,
13:36 kaj la pastro vidos, ke la favo disvastigxis sur la hauxto, tiam la pastro ne sercxu flavetajn harojn:li estas malpura.
13:37 Sed se la favo haltis en sia stato kaj nigraj haroj elkreskis sur gxi,  tiam la favo sanigxis; li estas pura, kaj la pastro deklaros lin pura.
13:38 Se sur la hauxto de la korpo de iu viro aux virino aperos makuloj,  makuloj blankaj,
13:39 kaj la pastro rigardos, kaj vidos, ke sur la hauxto de ilia korpo la makuloj estas pale-blankaj, tiam gxi estas likeno, kiu ekfloris sur la hauxto; li estas pura.
13:40 Se cxe iu elfalis la haroj sur la kapo, li estas senharulo; li estas pura.
13:41 Se lia kapo senharigxas sur la antauxa parto, li estas kalvulo; li estas pura.
13:42 Sed se sur la senharajxo aux sur la kalvajxo estos infektajxo blanke-  rugxeta, tiam gxi estas lepro, kiu ekfloris sur lia senharajxo aux sur lia kalvajxo.
13:43 Kaj la pastro lin rigardos, kaj se li vidos, ke la sxvelajxo de la infektajxo estas blanke-rugxeta sur lia senharajxo aux sur lia kalvajxo, kiel aspektas lepro sur la hauxto de la korpo,
13:44 tiam tio estas leprulo, li estas malpura; la pastro deklaru lin malpura:sur lia kapo estas lia infektajxo.
13:45 Kaj la vestojn de la leprulo, sur kiu estos tiu infektajxo, oni devas dissxiri, kaj lia kapo devas esti nekovrita, kaj gxis la lipoj li devas esti cxirkauxkovrita, kaj li devas kriadi:Malpura, malpura!
13:46 La tutan tempon, dum la infektajxo estos sur li, li estu rigardata kiel malpura; malpura li estas; li estu izolita, ekster la tendaro estu lia logxejo.
13:47 Kaj se estos infektajxo de lepro sur vesto lana aux sur vesto lina,
13:48 cxu sur la fundamentajxo, cxu sur la enteksitajxo, el lino aux el lano,  cxu sur felo, cxu sur ia felajxo,
13:49 kaj la infektajxo estos verdeta aux rugxeta sur la vesto aux sur la felo, sur la fundamentajxo aux sur la enteksitajxo aux sur la felajxo, tiam gxi estas infektajxo de lepro, kaj oni devas montri gxin al la pastro.
13:50 Kaj la pastro pririgardos la infektitajxon kaj ensxlosos la infektitajxon por sep tagoj.
13:51 Kaj li rigardos la infektitajxon en la sepa tago; se li vidos, ke la infektajxo disvastigxis sur la vesto, aux sur la fundamentajxo, aux sur la enteksitajxo, aux sur ia felajxo, tiam la infektajxo estas lepro pereiga; gxi estas malpura.
13:52 Kaj oni forbruligu la veston aux la fundamentajxon aux la enteksitajxon el lano aux el lino aux cxian felajxon, sur kiu estos la infektajxo; cxar gxi estas lepro pereiga, per fajro oni devas gxin forbruligi.
13:53 Sed se la pastro vidos, ke la infektajxo ne disvastigxis sur la vesto aux sur la fundamentajxo aux sur la enteksitajxo aux sur ia felajxo,
13:54 tiam la pastro ordonos, ke oni lavu tion, sur kio estas la infektajxo,  kaj li ensxlosos gxin denove por sep tagoj.
13:55 Kaj la pastro rigardos la infektajxon post la lavo, kaj se li vidos, ke la infektajxo ne sxangxis sian aspekton kaj la infektajxo ne disvastigxis,  tiam gxi estas malpura, per fajro oni gxin forbruligu; gxi estas penetrigxintajxo sur la antauxa aux malantauxa flanko.
13:56 Sed se la pastro vidos, ke la infektajxo farigxis malpli rimarkebla post la lavo, tiam li desxiru gxin de la vesto aux de la felo aux de la fundamentajxo aux de la enteksitajxo.
13:57 Se gxi denove aperos sur la vesto aux sur la fundamentajxo aux sur la enteksitajxo aux sur ia felajxo, tiam gxi estas florantajxo; per fajro oni forbruligu tion, sur kio estas la infektajxo.
13:58 Sed la veston aux la fundamentajxon aux la enteksitajxon aux cxian felajxon, de kiuj post la lavo forigxos la infektajxo, oni lavu duan fojon,  kaj gxi estos pura.
13:59 Tio estas la legxo pri la infektajxo de lepro sur vesto lana aux lina,  cxu sur fundamentajxo, cxu sur enteksitajxo, aux sur ia felajxo, por deklari gxin pura aux malpura.
14:1 Kaj la Eternulo ekparolis al Moseo, dirante:
14:2 Jen estas la legxo pri la leprulo, en la tago, kiam oni devos purigi lin:oni venigu lin al la pastro;
14:3 kaj la pastro eliros ekster la tendaron, kaj la pastro rigardos, kaj se li vidos, ke la infektajxo de la lepro sanigxis cxe la leprulo,
14:4 tiam la pastro ordonos preni por la purigoto du birdojn vivajn, purajn,  kaj cedran lignon kaj rugxan sxnureton kaj hisopon.
14:5 Kaj la pastro ordonos bucxi unu birdon super argila vazo, super fluakvo.
14:6 Kaj la vivan birdon li prenos kaj ankaux la cedran lignon kaj la rugxan sxnureton kaj la hisopon, kaj li trempos ilin kune kun la viva birdo en la sango de la birdo bucxita super la fluakvo.
14:7 Kaj li aspergos la purigaton je la lepro sep fojojn, kaj li deklaros lin pura, kaj li lasos la vivan birdon forflugi sur la kampon.
14:8 Kaj la purigato lavos siajn vestojn kaj forrazos cxiujn siajn harojn kaj banos sin en akvo, kaj li estos pura; kaj poste li iros en la tendaron kaj restos ekster sia tendo dum sep tagoj.
14:9 En la sepa tago li forrazos cxiujn siajn harojn, sian kapon kaj sian barbon kaj la brovojn de siaj okuloj, cxiujn siajn harojn li forrazos, kaj li lavos siajn vestojn kaj banos sian korpon en akvo, kaj li farigxos pura.
14:10 Kaj en la oka tago li prenos du sxafidojn sendifektajn kaj unu sxafidinon sendifektan, jaragxan, kaj tri dekonojn de efo da delikata faruno,  miksita kun oleo, kiel farunoferon, kaj unu log�on da oleo.
14:11 Kaj la pastro puriganta starigos la homon purigatan kaj ilin antaux la Eternulo, cxe la pordo de la tabernaklo de kunveno.
14:12 Kaj la pastro prenos unu el la sxafidoj kaj alportos gxin kiel kulpoferon kune kun la log�o da oleo, kaj skuos tion kiel skuoferon antaux la Eternulo.
14:13 Kaj li bucxos la sxafidon sur la loko, sur kiu oni bucxas pekoferon kaj bruloferon, sur la sankta loko; cxar, kiel la pekofero, la kulpofero apartenas al la pastro; gxi estas plejsanktajxo.
14:14 Kaj la pastro prenos iom el la sango de la kulpofero, kaj la pastro metos tion sur la malsupran randon de la dekstra orelo de la purigato kaj sur la dikan fingron de lia dekstra mano kaj sur la dikan fingron de lia dekstra piedo.
14:15 Kaj la pastro prenos iom el la log�o da oleo kaj versxos sur sian maldekstran manplaton.
14:16 Kaj la pastro trempos sian dekstran fingron en la oleo, kiu estos sur lia maldekstra manplato, kaj li aspergos per la oleo de sia fingro sep fojojn antaux la Eternulo.
14:17 Kaj el la restajxo de la oleo, kiu estos sur lia manplato, la pastro metos iom sur la malsupran randon de la dekstra orelo de la purigato kaj sur la dikan fingron de lia dekstra mano kaj sur la dikan fingron de lia dekstra piedo, sur la sangon de la kulpofero.
14:18 Kaj la restajxon de la oleo, kiu estos sur la manplato de la pastro,  cxi tiu metos sur la kapon de la purigato; kaj la pastro pekliberigos lin antaux la Eternulo.
14:19 Kaj la pastro plenumos la pekoferon, kaj li pekliberigos la purigaton koncerne lian malpurecon, kaj poste li bucxos la bruloferon.
14:20 Kaj la pastro metos la bruloferon kaj la farunoferon sur la altaron;  kaj la pastro pekliberigos lin, kaj li estos pura.
14:21 Se li estas malricxa kaj ne havas suficxe da bonstato, tiam li prenu unu sxafidon, kiel pekoferon-skuatajxon, por pekliberigxi, kaj unu dekonon de efo da delikata faruno, miksita kun oleo, kiel farunoferon, kaj log�on da oleo;
14:22 kaj du turtojn aux du kolombidojn, kiel lia stato permesos, kaj unu el ili estos pekofero kaj la dua estos brulofero.
14:23 Kaj li alportos ilin en la oka tago de sia purigado al la pastro, al la pordo de la tabernaklo de kunveno, antaux la Eternulon.
14:24 Kaj la pastro prenos la sxafidon de la kulpofero kaj la log�on da oleo,  kaj la pastro skuos ilin kiel skuoferon antaux la Eternulo.
14:25 Kaj li bucxos la sxafidon de la kulpofero, kaj la pastro prenos iom el la sango de la kulpofero kaj metos gxin sur la malsupran randon de la dekstra orelo de la purigato kaj sur la dikan fingron de lia dekstra mano kaj sur la dikan fingron de lia dekstra piedo.
14:26 Kaj el la oleo la pastro versxos sur sian maldekstran manplaton.
14:27 Kaj la pastro aspergos per sia dekstra fingro, per la oleo, kiu estos sur lia maldekstra manplato, sep fojojn antaux la Eternulo.
14:28 Kaj la pastro metos iom el la oleo, kiu estos sur lia manplato, sur la malsupran randon de la dekstra orelo de la purigato kaj sur la dikan fingron de lia dekstra mano kaj sur la dikan fingron de lia dekstra piedo, sur la lokon de la sango de la kulpofero.
14:29 Kaj la restajxon de la oleo, kiu estos sur la manplato de la pastro, li metos sur la kapon de la purigato, por pekliberigi lin antaux la Eternulo.
14:30 Kaj li faros el unu el la turtoj aux el la kolombidoj, laux la grado de lia bonstato,
14:31 kiom permesos lia bonstato-el unu li faros pekoferon kaj el la dua li faros bruloferon kune kun la farunofero; kaj la pastro pekliberigos la purigaton antaux la Eternulo.
14:32 Tio estas la legxo pri persono, kiu havas infektajxon de lepro kaj kiu ne estas suficxe bonstata dum sia purigxado.
14:33 Kaj la Eternulo ekparolis al Moseo kaj al Aaron, dirante:
14:34 Kiam vi venos en la landon Kanaanan, kiun Mi donas al vi kiel posedajxon, kaj Mi jxetus infektajxon de lepro sur iun domon en la lando,  kiun vi posedos,
14:35 tiam tiu, al kiu apartenas la domo, devas veni, kaj diri al la pastro jene:Sur mia domo aperis io simila al infektajxo.
14:36 Tiam la pastro ordonos, ke oni malplenigu la domon, antaux ol venos la pastro, por rigardi la infektajxon, por ke ne malpurigxu cxio, kio estas en la domo; kaj post tio eniros la pastro, por cxirkauxrigardi la domon.
14:37 Kaj li rigardos la infektajxon, kaj se li vidos, ke estas infektajxo sur la muroj de la domo, kavetoj verdetaj aux rugxetaj, kaj ili aspektas pli profundaj ol la suprajxo de la muro,
14:38 tiam la pastro eliros el la domo antaux la pordon de la domo, kaj li sxlosos la domon por sep tagoj.
14:39 Kaj revenos la pastro en la sepa tago kaj rigardos; kaj se li vidos, ke la infektajxo disvastigxis sur la muroj de la domo,
14:40 tiam la pastro ordonos, ke oni elrompu la sxtonojn, sur kiuj estas la infektajxo, kaj oni jxetu ilin ekster la urbon, sur lokon malpuran.
14:41 Kaj la domon oni priskrapu interne cxirkauxe, kaj la kalkajxon, kiun oni deskrapis, oni jxetu ekster la urbon, sur lokon malpuran.
14:42 Kaj oni prenu aliajn sxtonojn kaj enmetu ilin sur la lokon de tiuj sxtonoj, kaj oni prenu alian kalkajxon kaj kalku la domon.
14:43 Se la infektajxo reaperos kaj floros sur la domo, post kiam oni elrompis la sxtonojn kaj cxirkauxskrapis la domon kaj kalkis,
14:44 kaj la pastro venos, kaj vidos, ke la infektajxo disvastigxis sur la domo, tiam tio estas pereiga lepro sur la domo; gxi estas malpura.
14:45 Kaj oni detruu la domon, gxiajn sxtonojn kaj lignon kaj la tutan kalkajxon de la domo, kaj oni elportu tion ekster la urbon, sur lokon malpuran.
14:46 Kaj kiu eniros en la domon, dum la tuta tempo, en kiu gxi estos sxlosita, tiu estos malpura gxis la vespero.
14:47 Kaj kiu dormis en tiu domo, tiu lavu siajn vestojn; kaj kiu mangxis en tiu domo, tiu lavu siajn vestojn.
14:48 Sed se la pastro venos, kaj vidos, ke la infektajxo ne disvastigxis sur la domo, post kiam oni kalkis la domon, tiam la pastro deklaros la domon pura, cxar la infektajxo sanigxis.
14:49 Tiam, por senpekigi la domon, li prenu du birdojn kaj cedran lignon kaj rugxan sxnureton kaj hisopon;
14:50 kaj li bucxu unu el la birdoj super argila vazo, super fluakvo;
14:51 kaj li prenu la cedran lignon kaj la hisopon kaj la rugxan sxnureton kaj la vivan birdon, kaj li trempu ilin en la sango de la birdo bucxita kaj en la fluakvo kaj aspergu la domon sep fojojn.
14:52 Kaj li senpekigos la domon per la sango de la birdo kaj per la fluakvo kaj per la viva birdo kaj per la cedra ligno kaj per la hisopo kaj per la rugxa sxnureto.
14:53 Kaj li lasos la vivan birdon forflugi ekster la urbon, sur la kampon;  kaj li pekliberigos la domon, kaj gxi estos pura.
14:54 Tio estas la legxo pri cxiu infektajxo de lepro kaj pri favo,
14:55 kaj pri lepro sur vesto kaj sur domo,
14:56 kaj pri sxvelajxo kaj pri likeno kaj pri makulo;
14:57 por instrui, kiam oni devas deklari malpura kaj kiam oni devas deklari pura. Tio estas la legxo pri la lepro.
15:1 Kaj la Eternulo ekparolis al Moseo kaj al Aaron, dirante:
15:2 Parolu al la Izraelidoj, kaj diru al ili:CXiu, kiu havos elfluon el sia korpo, estos malpura pro sia elfluo.
15:3 Kaj tia estos lia malpureco pro lia elfluo:kiam fluas el lia korpo lia elfluo aux kiam sxtopigxis lia korpo per lia elfluo, gxi estas lia malpureco.
15:4 CXiu lito, sur kiu kusxos tiu, kiu havas elfluon, estos malpura; kaj cxiu objekto, sur kiu li sidos, estos malpura.
15:5 Kaj se iu ektusxos lian liton, li lavu siajn vestojn kaj banu sin en akvo, kaj li estos malpura gxis la vespero.
15:6 Kaj se iu sidigxos sur ia objekto, sur kiu sidis la elfluulo, li lavu siajn vestojn kaj banu sin en akvo, kaj li estos malpura gxis la vespero.
15:7 Kaj kiu ektusxos la korpon de la elfluulo, tiu lavu siajn vestojn kaj banu sin en akvo, kaj li estos malpura gxis la vespero.
15:8 Se la elfluulo kracxos sur purulon, tiam cxi tiu lavu siajn vestojn kaj banu sin en akvo, kaj li estos malpura gxis la vespero.
15:9 Kaj cxiu veturilo, sur kiu veturis la elfluulo, estos malpura.
15:10 Kaj cxiu, kiu ektusxos ion, kio estis sub tiu, estos malpura gxis la vespero; kaj kiu portos tion, tiu lavu siajn vestojn kaj banu sin en akvo,  kaj li estos malpura gxis la vespero.
15:11 Kaj cxiu, kiun ektusxos la elfluulo, ne lavinte siajn manojn per akvo,  lavu siajn vestojn kaj banu sin en akvo, kaj li estos malpura gxis la vespero.
15:12 Kaj argilan vazon, kiun ektusxos la elfluulo, oni rompu; kaj cxiun lignan vazon oni lavu per akvo.
15:13 Kaj kiam la elfluulo purigxos de sia elfluo, tiam li kalkulu al si sep tagojn de post la tago de sia purigxo, kaj li lavu siajn vestojn kaj banu sian korpon en fluakvo, kaj li estos pura.
15:14 Kaj en la oka tago li prenu al si du turtojn aux du kolombidojn, kaj li venu antaux la Eternulon al la pordo de la tabernaklo de kunveno kaj donu ilin al la pastro.
15:15 Kaj la pastro oferfaros ilin, unu kiel pekoferon kaj la duan kiel bruloferon; kaj la pastro pekliberigos lin antaux la Eternulo koncerne lian elfluon.
15:16 Se cxe iu okazos elfluo de la semo, tiam li banu en akvo sian tutan korpon, kaj li estos malpura gxis la vespero.
15:17 Kaj cxiun veston kaj cxiun felon, sur kiun elversxigxis semo, oni lavu per akvo, kaj gxi estos malpura gxis la vespero.
15:18 Kaj kiam kun virino kusxis viro kun elversxo de semo, tiam ili banu sin en akvo, kaj ili estos malpuraj gxis la vespero.
15:19 Kaj kiam virino havos elfluon, sango fluos el sxia korpo, tiam sxi dum sep tagoj restu en sia malpureco; kaj cxiu, kiu sxin ektusxos, estos malpura gxis la vespero.
15:20 Kaj cxio, sur kio sxi kusxos dum sia malpureco, estos malpura; kaj cxio, sur kio sxi sidos, estos malpura.
15:21 Kaj cxiu, kiu ektusxos sxian liton, lavu siajn vestojn kaj banu sin en akvo, kaj li estos malpura gxis la vespero.
15:22 Kaj cxiu, kiu ektusxos ian objekton, sur kiu sxi sidis, lavu siajn vestojn kaj banu sin en akvo, kaj li estos malpura gxis la vespero.
15:23 Kaj se io estos sur la lito, aux sur objekto, sur kiu sxi sidis, kaj iu tion ektusxos, tiam li estos malpura gxis la vespero.
15:24 Kaj se viro kusxos kun sxi kaj sxia malpureco estos sur li, tiam li estos malpura dum sep tagoj; kaj cxiu kusxejo, sur kiu li kusxos, estos malpura.
15:25 Se cxe virino fluos sxia sango dum multaj tagoj ne en la tempo de sxia monatajxo, aux se sxi havos elfluon krom sia monatajxo, tiam dum la tuta tempo de elfluado de sxia malpurajxo, simile kiel dum la tempo de sxia monatajxo, sxi estos malpura.
15:26 CXiu kusxejo, sur kiu sxi kusxos dum la tuta tempo de sia elfluado,  estos kiel la kusxejo dum sxia monatajxo; kaj cxiu objekto, sur kiu sxi sidos, estos malpura, simile al la malpureco dum sxia monatajxo.
15:27 Kaj cxiu, kiu ektusxos ilin, estos malpura; li lavu siajn vestojn kaj banu sin en akvo, kaj li estos malpura gxis la vespero.
15:28 Kaj kiam sxi purigxos de sia elfluo, tiam sxi kalkulu al si sep tagojn,  kaj poste sxi estos pura.
15:29 Kaj en la oka tago sxi prenu al si du turtojn aux du kolombidojn, kaj sxi alportu ilin al la pastro, al la pordo de la tabernaklo de kunveno.
15:30 Kaj la pastro oferfaros unu kiel pekoferon kaj la duan kiel bruloferon;  kaj la pastro pekliberigos sxin antaux la Eternulo koncerne la elfluon de sxia malpureco.
15:31 Tiel antauxgardu la Izraelidojn kontraux ilia malpureco, por ke ili ne mortu en sia malpureco, malpurigante Mian logxejon, kiu estas inter ili.
15:32 Tio estas la legxo pri la havanto de elfluo, kaj pri tiu, kiu havas elversxigxon de semo, per kio li farigxas malpura;
15:33 kaj pri malsanulino pro sia monatajxo; kaj pri havanto de elfluo, cxu tio estas viro, cxu virino; kaj pri viro, kiu kusxos kun malpurulino.
16:1 Kaj la Eternulo ekparolis al Moseo post la morto de la du filoj de Aaron, kiam ili venis antaux la Eternulon kaj mortis.
16:2 Kaj la Eternulo diris al Moseo:Diru al via frato Aaron, ke li ne en cxiu tempo eniru en la sanktejon malantaux la kurtenon, antaux la fermoplaton, kiu estas sur la kesto, por ke li ne mortu; cxar en nubo Mi aperados super la fermoplato.
16:3 Kun jeno Aaron venadu en la sanktejon:kun bovido por pekofero kaj kun virsxafo por brulofero.
16:4 Sanktan linan hxitonon li surmetu sur sin, kaj linaj pantalonoj estu sur lia korpo, kaj per lina zono li zonu sin, kaj linan cidaron li havu sur la kapo:tio estas sanktaj vestoj. Kaj li banu en akvo sian korpon kaj surmetu ilin sur sin.
16:5 Kaj de la komunumo de la Izraelidoj li prenu du kaprojn por pekofero kaj unu virsxafon por brulofero.
16:6 Kaj Aaron alportos sian bovidon de pekofero, kaj pekliberigos sin kaj sian domon.
16:7 Kaj li prenos la du kaprojn, kaj starigos ilin antaux la Eternulo, cxe la pordo de la tabernaklo de kunveno.
16:8 Kaj Aaron faros lotojn pri la du kaproj:unu loton por la Eternulo kaj la duan loton por Azazel.
16:9 Kaj Aaron alportos la kapron, sur kiun falis la loto por la Eternulo,  kaj li oferfaros gxin kiel pekoferon.
16:10 Kaj la kapron, sur kiun falis la loto por Azazel, li starigu vivan antaux la Eternulo, por fari super gxi pekliberigon kaj forsendi gxin al Azazel en la dezerton.
16:11 Kaj Aaron alportos sian bovidon de pekofero, kaj pekliberigos sin kaj sian domon, kaj bucxos sian bovidon de pekofero.
16:12 Kaj li prenos plenan incensujon da ardantaj karboj de la altaro, kiu staras antaux la Eternulo, kaj plenajn plenmanojn da bonodora pistita incenso, kaj li enportos tion malantaux la kurtenon.
16:13 Kaj li metos la incenson sur la fajron antaux la Eternulon, kaj nubo de la incenso kovros la fermoplaton, kiu estas sur la kesto de atesto, por ke li ne mortu.
16:14 Kaj li prenos iom el la sango de la bovido kaj aspergos per sia fingro la antauxan parton de la fermoplato, kaj antaux la fermoplato li aspergos sep fojojn per la sango, kiu estos sur lia fingro.
16:15 Kaj li bucxos la pekoferan kapron de la popolo, kaj li enportos gxian sangon malantaux la kurtenon, kaj agos kun gxia sango tiel same, kiel li agis kun la sango de la bovido, kaj li aspergos per gxi sur la fermoplaton kaj antaux la fermoplato.
16:16 Kaj li pekliberigos la sanktejon koncerne la malpurajxojn de la Izraelidoj kaj iliajn krimojn, en cxiuj iliaj pekoj; kaj tiel li agos kun la tabernaklo de kunveno, kiu estas inter ili, meze de iliaj malpurajxoj.
16:17 Neniu homo estu en la tabernaklo de kunveno, kiam li eniros, por pekliberigi la sanktejon, gxis li eliros. Kaj li pekliberigos sin kaj sian domon kaj la tutan komunumon de Izrael.
16:18 Kaj li eliros al la altaro, kiu estas antaux la Eternulo, kaj pekliberigos gxin; kaj li prenos iom el la sango de la bovido kaj el la sango de la kapro, kaj metos gxin sur la kornojn de la altaro cxirkauxe.
16:19 Kaj li aspergos gxin sep fojojn per la sango, kiu estas sur lia fingro,  kaj li purigos gxin kaj sanktigos gxin de la malpurajxoj de la Izraelidoj.
16:20 Kiam li finos la pekliberigadon de la sanktejo kaj de la tabernaklo de kunveno kaj de la altaro, li alkondukos la vivan kapron;
16:21 kaj Aaron metos siajn ambaux manojn sur la kapon de la viva kapro kaj konfesos super gxi cxiujn malbonagojn de la Izraelidoj kaj cxiujn iliajn krimojn kaj cxiujn iliajn pekojn, kaj li metos ilin sur la kapon de la kapro kaj forsendos gxin per speciala homo en la dezerton.
16:22 Kaj la kapro forportos sur si cxiujn iliajn malbonagojn en landon senkomunikigxan; kaj li foririgos la kapron en la dezerton.
16:23 Kaj Aaron eniros en la tabernaklon de kunveno, kaj demetos de si la linajn vestojn, kiujn li surmetis, enirante en la sanktejon, kaj li restigos ilin tie.
16:24 Kaj li banos sian korpon en akvo sur sankta loko, kaj li surmetos sur sin siajn vestojn, kaj eliros kaj oferfaros sian bruloferon kaj la bruloferon de la popolo, kaj li pekliberigos sin kaj la popolon.
16:25 Kaj la sebon de la pekofero li fumbruligu sur la altaro.
16:26 Kaj tiu, kiu forkondukis la kapron por Azazel, lavu siajn vestojn kaj banu sian korpon en akvo, kaj poste li povas eniri en la tendaron.
16:27 Kaj la propekan bovidon kaj la propekan kapron, kies sango estis enportita, por pekliberigi la sanktejon, oni elportu ekster la tendaron, kaj oni forbruligu per fajro ilian felon kaj ilian karnon kaj ilian malpurajxon.
16:28 Kaj tiu, kiu forbruligis ilin, lavu siajn vestojn kaj banu sian korpon en akvo, kaj poste li povas eniri en la tendaron.
16:29 Kaj tio estu por vi eterna legxo:en la sepa monato, en la deka tago de la monato, premu viajn animojn, kaj faru nenian laboron, nek la indigxeno,  nek la fremdulo, kiu logxas inter vi.
16:30 CXar en tiu tago oni vin pekliberigos, por purigi vin; de cxiuj viaj pekoj antaux la Eternulo vi farigxos puraj.
16:31 Sabato de plena ripozo gxi estu por vi; kaj premu viajn animojn; gxi estu legxo por eterne.
16:32 Pekliberigos la pastro, kiu estas sanktoleita, kaj kiu estas konsekrita, por pastri anstataux sia patro; kaj li surmetos sur sin la linajn vestojn, la sanktajn vestojn.
16:33 Kaj li pekliberigos la plej sanktan sanktejon kaj la tabernaklon de kunveno, kaj la altaron li pekliberigos; kaj la pastrojn kaj la tutan popolon de la komunumo li pekliberigos.
16:34 Kaj tio estu por vi legxo eterna:pekliberigi la Izraelidojn koncerne iliajn pekojn unu fojon en jaro. Kaj li faris, kiel la Eternulo ordonis al Moseo.
17:1 Kaj la Eternulo ekparolis al Moseo, dirante:
17:2 Parolu al Aaron kaj al liaj filoj kaj al cxiuj Izraelidoj, kaj diru al ili:Jen estas tio, kion la Eternulo ordonis:
17:3 Se iu el la domo de Izrael bucxos bovon aux sxafon aux kapron en la tendaro, aux se li bucxos gxin ekster la tendaro,
17:4 kaj ne alkondukos gxin al la pordo de la tabernaklo de kunveno, por prezenti gxin kiel oferon al la Eternulo, antaux la logxejo de la Eternulo,  tiam tiu homo estos kulpa pri sango:li versxis sangon, kaj tiu homo ekstermigxos el inter sia popolo.
17:5 Por ke la Izraelidoj alkondukadu siajn bucxotojn, kiujn ili volas bucxi sur la kampo, kaj ili alkonduku ilin antaux la Eternulon, al la pordo de la tabernaklo de kunveno, al la pastro, kaj ili bucxu ilin kiel pacoferojn al la Eternulo.
17:6 Kaj la pastro aspergos per la sango la altaron de la Eternulo cxe la pordo de la tabernaklo de kunveno, kaj li fumbruligos la sebon kiel agrablan odorajxon al la Eternulo.
17:7 Ili ne bucxu plu siajn oferbrutojn al la demonoj, kiujn ili malcxaste adoras. Legxo eterna tio estu por ili en iliaj generacioj.
17:8 Kaj diru al ili:Se iu el la domo de Izrael, aux el la fremduloj, kiuj logxas inter ili, alportos bruloferon aux simplan oferon,
17:9 kaj ne alkondukos gxin al la pordo de la tabernaklo de kunveno, por oferfari gxin al la Eternulo, tiam tiu homo ekstermigxos el sia popolo.
17:10 Se iu el la domo de Izrael, aux el la fremduloj, kiuj logxas inter ili,  mangxos ian sangon, tiam Mi turnos Mian vizagxon kontraux tiun, kiu mangxis la sangon, kaj Mi ekstermos lin el inter lia popolo.
17:11 CXar la animo de korpo estas en la sango; kaj Mi destinis al vi cxi tion por la altaro, por pekliberigi viajn animojn, cxar la sango pekliberigas per la animo.
17:12 Tial Mi diris al la Izraelidoj:Neniu el vi mangxu sangon, kaj ankaux la fremdulo, kiu logxas inter vi, ne mangxu sangon.
17:13 Se iu el la Izraelidoj, aux el la fremduloj, kiuj logxas inter ili,  cxaskaptos beston aux birdon, kiun oni povas mangxi, tiam li elfluigu gxian sangon kaj kovru gxin per polvo.
17:14 CXar la animo de cxiu korpo estas gxia sango, en gxia animo gxi estas.  Tial Mi diris al la Izraelidoj:La sangon de ia korpo ne mangxu, cxar la animo de cxiu korpo estas gxia sango; cxiu, kiu gxin mangxos, ekstermigxos.
17:15 Kaj cxiu, kiu mangxos mortintajxon aux dissxiritajxon, cxu li estas indigxeno, cxu fremdulo, lavu siajn vestojn kaj banu sin en akvo, kaj li estos malpura gxis la vespero, kaj poste li estos pura.
17:16 Sed se li ne lavos kaj sian korpon ne banos, li portos sur si sian malbonagon.
18:1 Kaj la Eternulo ekparolis al Moseo, dirante:
18:2 Parolu al la Izraelidoj, kaj diru al ili:Mi estas la Eternulo, via Dio.
18:3 Laux la agoj de la lando Egipta, en kiu vi logxis, ne agu; kaj laux la agoj de la lando Kanaana, en kiun Mi venigas vin, ne agu; laux iliaj legxoj ne kondutu.
18:4 Miajn decidojn plenumu kaj Miajn legxojn observu, por konduti laux ili:Mi estas la Eternulo, via Dio.
18:5 Kaj observu Miajn legxojn kaj Miajn decidojn, kiujn plenumante, la homo vivas per ili:Mi estas la Eternulo.
18:6 Neniu alproksimigxu al iu sia korpoparencino, por malkovri nudecon:Mi estas la Eternulo.
18:7 La nudecon de via patro kaj la nudecon de via patrino ne malkovru:sxi estas via patrino, ne malkovru sxian nudecon.
18:8 La nudecon de via patredzino ne malkovru:gxi estas la nudeco de via patro.
18:9 La nudecon de via fratino, filino de via patro aux filino de via patrino, cxu sxi naskigxis en la domo, cxu sxi naskigxis ekstere, ne malkovru ilian nudecon.
18:10 La nudecon de filino de via filo aux de filino de via filino, ne malkovru ilian nudecon; cxar tio estas via nudeco.
18:11 La nudecon de filino de via patredzino, kiu naskigxis de via patro, sxi estas via fratino, ne malkovru sxian nudecon.
18:12 La nudecon de fratino de via patro ne malkovru:sxi estas korpoparencino de via patro.
18:13 La nudecon de fratino de via patrino ne malkovru; cxar sxi estas korpoparencino de via patrino.
18:14 La nudecon de frato de via patro ne malkovru, al lia edzino ne alproksimigxu:sxi estas via onklino.
18:15 La nudecon de via bofilino ne malkovru:sxi estas edzino de via filo, ne malkovru sxian nudecon.
18:16 La nudecon de edzino de via frato ne malkovru:gxi estas nudeco de via frato.
18:17 La nudecon de virino kaj de sxia filino ne malkovru:filinon de sxia filo kaj filinon de sxia filino ne prenu, por malkovri ilian nudecon:ili estas korpoparencinoj; tio estas malcxasteco.
18:18 Kaj virinon kune kun sxia fratino ne prenu kiel konkurantinon, por malkovri sxian nudecon apud sxi, dum sxia vivo.
18:19 Kaj al virino dum sxia monata malpureco ne alproksimigxu, por malkovri sxian nudecon.
18:20 Kaj kun la edzino de via proksimulo ne kusxu pro semo, malpurigxante kun sxi.
18:21 Kaj el via idaro ne fordonu oferon al Molehx, kaj ne malhonoru la nomon de via Dio:Mi estas la Eternulo.
18:22 Kaj kun virseksulo ne kusxu, kiel oni kusxas kun virino:tio estas abomenajxo.
18:23 Kaj kun nenia bruto kusxu, malpurigxante per gxi; kaj virino ne starigxu antaux bruto, por kunigxi:tio estas fiajxo.
18:24 Ne malpurigxu per cxio cxi tio; cxar per cxio cxi tio malpurigxis la popoloj, kiujn Mi forpelas de antaux vi.
18:25 Kaj malpurigxis la tero, kaj Mi postulas respondon pri gxia malbonagado, kaj la tero eljxetas siajn logxantojn.
18:26 Sed vi observu Miajn legxojn kaj Miajn decidojn, kaj ne faru iujn el tiuj abomenajxoj, nek la indigxeno, nek la fremdulo, kiu logxas inter vi
18:27 (cxar cxiujn tiujn abomenajxojn faris la homoj de tiu tero, kiuj logxis antaux vi, kaj la tero malpurigxis);
18:28 por ke la tero ne eljxetu ankaux vin, kiam vi malpurigos gxin, kiel gxi eljxetis la popolon, kiu estis antaux vi.
18:29 CXar se iu faros ion el cxiuj tiuj abomenajxoj, la farantoj ekstermigxos el sia popolo.
18:30 Observu do Miajn ordonojn, por ke vi ne agu laux la abomenindaj legxoj,  laux kiuj oni agis antaux vi, kaj por ke vi ne malpurigxu per ili:Mi estas la Eternulo, via Dio.
19:1 Kaj la Eternulo ekparolis al Moseo, dirante:
19:2 Parolu al la tuta komunumo de la Izraelidoj, kaj diru al ili:Sanktaj estu, cxar sankta estas Mi, la Eternulo, via Dio.
19:3 CXiu el vi timu sian patrinon kaj sian patron, kaj Miajn sabatojn observu:Mi estas la Eternulo, via Dio.
19:4 Ne turnu vin al idoloj, kaj diojn fanditajn ne faru al vi:Mi estas la Eternulo, via Dio.
19:5 Kaj kiam vi bucxos pacoferon al la Eternulo, bucxu gxin, por akiri placxon.
19:6 En la tago de la oferado gxi estu mangxata kaj en la morgauxa tago; sed tion, kio restis gxis la tria tago, oni forbruligu per fajro.
19:7 Sed se oni gxin mangxos en la tria tago, gxi estos abomenajxo, gxi ne placxos.
19:8 Kaj gxia mangxinto portos sur si sian malbonagon, cxar li malhonoris la sanktajxon de la Eternulo; kaj tiu animo ekstermigxos el sia popolo.
19:9 Kaj kiam vi rikoltos rikoltajxon de via tero, ne rikoltu cxion gxis la rando de via kampo, kaj la restajxon de via rikoltajxo ne forkolektu.
19:10 Kaj vian vinberejon ne tute senberigu, kaj la falintajn berojn en via vinberejo ne forkolektu; por la malricxulo kaj por la fremdulo restigu ilin:Mi estas la Eternulo, via Dio.
19:11 Ne sxtelu, kaj ne mensogu, kaj ne trompu unu alian.
19:12 Kaj ne jxuru per Mia nomo mensoge, malhonorante la nomon de via Dio:Mi estas la Eternulo.
19:13 Ne premu vian proksimulon kaj ne rabu; la pago por dungito ne noktorestu cxe vi gxis mateno.
19:14 Ne malbenu surdulon, kaj antaux blindulo ne kusxigu falilon; timu vian Dion:Mi estas la Eternulo.
19:15 Ne faru maljustajxon en la jugxado, ne estu partia por malricxulo kaj ne estimu potenculon; juste jugxu vian proksimulon.
19:16 Ne disportu kalumniojn inter via popolo, ne staru kontraux la sango de via proksimulo:Mi estas la Eternulo.
19:17 Ne malamu vian fraton en via koro; admonu vian proksimulon, por ke vi ne portu sur vi pekon pro li.
19:18 Ne faru vengxon kaj ne portu koleron kontraux la filoj de via popolo;  amu vian proksimulon kiel vin mem:Mi estas la Eternulo.
19:19 Miajn legxojn observu. Vian bruton ne parigu miksospece, vian kampon ne prisemu miksospece, kaj veston miksospecan el lano kaj lino ne surmetu sur vin.
19:20 Se viro kusxas kun virino pro semo, kaj sxi estas sklavino, ordonita al viro, sed ankoraux ne elacxetita aux ne ricevinta liberecon, tiam devas esti enketo, sed ili ne mortu, cxar sxi ne estis libera.
19:21 Li alportu pro sia kulpo al la Eternulo antaux la pordon de la tabernaklo de kunveno virsxafon kiel pekoferon.
19:22 Kaj la pastro pekliberigos lin per la virsxafo de pekofero antaux la Eternulo koncerne la pekon, kiun li pekis, kaj pardonita estos al li la peko,  kiun li pekis.
19:23 Kaj kiam vi venos en la landon kaj plantos ian arbon mangxodonan, tiam rigardu gxiajn fruktojn kvazaux konsekritaj; dum tri jaroj ili estu por vi kvazaux konsekritaj, ili ne estu mangxataj.
19:24 En la kvara jaro cxiuj gxiaj fruktoj estu sanktaj, dankoferoj al la Eternulo.
19:25 Sed en la kvina jaro vi povas mangxi gxiajn fruktojn, kolektante por vi gxiajn produktajxojn:Mi estas la Eternulo, via Dio.
19:26 Ne mangxu kun sango; ne auxguru kaj ne antauxdiru sorcxe.
19:27 Ne cxirkauxtondu la flankojn de via kapo kaj ne fordifektu la flankojn de via barbo.
19:28 Entrancxojn pro mortinto ne faru sur via korpo kaj skribon enpikitan ne faru sur vi:Mi estas la Eternulo.
19:29 Ne senhonorigu vian filinon, prostituante sxin; por ke la lando ne farigxu prostituista kaj por ke la lando ne plenigxu de malcxasteco.
19:30 Miajn sabatojn gardu kaj Mian sanktejon respektu:Mi estas la Eternulo.
19:31 Ne turnu vin al magiistoj nek al sorcxistoj, ne provu malpurigxi per ili:Mi estas la Eternulo, via Dio.
19:32 Antaux grizulo starigxu, kaj respektu la vizagxon de maljunulo, kaj timu vian Dion:Mi estas la Eternulo.
19:33 Kaj se eklogxos cxe vi fremdulo en via lando, ne premu lin.
19:34 Kiel indigxeno el inter vi estu por vi la fremdulo, kiu eklogxis cxe vi, kaj amu lin kiel vin mem, cxar fremduloj vi estis en la lando Egipta:Mi estas la Eternulo, via Dio.
19:35 Ne faru maljustajxon en la jugxo, en la mezuro, en la peso, en la amplekso.
19:36 Pesilo gxusta, peziloj gxustaj, efo gxusta, kaj hino gxusta estu cxe vi:Mi estas la Eternulo, via Dio, kiu elkondukis vin el la lando Egipta.
19:37 Kaj observu cxiujn Miajn legxojn kaj cxiujn Miajn decidojn kaj plenumu ilin:Mi estas la Eternulo.
20:1 Kaj la Eternulo ekparolis al Moseo, dirante:
20:2 Al la Izraelidoj diru:CXiu el la Izraelidoj, kaj el la fremduloj, kiuj logxas inter la Izraelidoj, kiu donos iun el siaj idoj al Molehx, mortu; la popolo de la lando mortigu lin per sxtonoj.
20:3 Mi turnos Mian vizagxon kontraux tiun homon, kaj Mi ekstermos lin el inter lia popolo pro tio, ke el siaj idoj li donis al Molehx, por malpurigi Mian sanktejon kaj malhonori Mian sanktan nomon.
20:4 Kaj se la popolo de la lando kovros siajn okulojn for de tiu homo, kiam li donos iun el siaj idoj al Molehx, kaj ne mortigos lin:
20:5 tiam Mi turnos Mian vizagxon kontraux tiun homon kaj kontraux lian familion, kaj Mi ekstermos lin, kaj cxiujn, kiuj malcxastos, imitante lin en la malcxastado por Molehx, el inter ilia popolo.
20:6 Kaj se iu animo sin turnos al magiistoj kaj sorcxistoj, por malcxasti sub ilia gvido, tiam Mi turnos Mian vizagxon kontraux tiun animon kaj ekstermos gxin el inter gxia popolo.
20:7 Sanktigu vin kaj estu sanktaj, cxar Mi estas la Eternulo, via Dio.
20:8 Kaj observu Miajn legxojn kaj plenumu ilin:Mi estas la Eternulo, kiu sanktigas vin.
20:9 CXiu, kiu malbenas sian patron aux sian patrinon, estu mortigita:sian patron kaj sian patrinon li malbenis, lia sango estu sur li.
20:10 Kaj se iu adultis kun edzinigita virino, se iu adultis kun la edzino de sia proksimulo, estu mortigitaj la adultinto kaj la adultintino.
20:11 Kaj se iu kusxis kun la edzino de sia patro, li malkovris la nudecon de sia patro; ambaux ili estu mortigitaj, ilia sango estu sur ili.
20:12 Kaj se iu kusxis kun sia bofilino, ili ambaux estu mortigitaj:abomenajxon ili faris, ilia sango estu sur ili.
20:13 Kaj se iu kusxis kun viro kiel kun virino, abomenajxon ili ambaux faris:ili estu mortigitaj, ilia sango estu sur ili.
20:14 Kaj se iu prenis virinon kaj sxian patrinon, tio estas malcxastegeco:per fajro oni forbruligu lin kaj ilin, por ke ne estu malcxasteco inter vi.
20:15 Kaj se iu kusxis kun bruto, li estu mortigita, kaj ankaux la bruton mortigu.
20:16 Kaj se virino alproksimigxis al ia bruto, por sekskunigxi kun gxi, tiam mortigu la virinon kaj la bruton:ili estu mortigitaj, ilia sango estu sur ili.
20:17 Kaj se iu prenis sian fratinon, filinon de sia patro aux filinon de sia patrino, kaj li vidis sxian nudecon kaj sxi vidis lian nudecon, tio estas maldecajxo; kaj ili devas esti ekstermitaj antaux la okuloj de sia popolo:la nudecon de sia fratino li malkovris, li portu sian pekon.
20:18 Kaj se iu kusxis kun virino dum sxia malsano kaj malkovris sxian nudecon, li vidatigis sxian elfluejon kaj sxi malkovris la elfluejon de sia sango:ili ambaux estu ekstermitaj el inter sia popolo.
20:19 Kaj la nudecon de la fratino de via patrino kaj de la fratino de via patro ne malkovru; cxar li nudigis sian korpoparencinon, ili portu sian pekon.
20:20 Kaj se iu kusxis kun sia onklino, li malkovris la nudecon de sia onklo:ili portu sian pekon, ili mortos seninfanaj.
20:21 Kaj se iu prenis la edzinon de sia frato, tio estas malpurajxo:la nudecon de sia frato li malkovris, seninfanaj ili estos.
20:22 Kaj observu cxiujn Miajn legxojn kaj cxiujn Miajn decidojn kaj plenumu ilin, por ke ne eljxetu vin la lando, en kiun Mi kondukas vin, por tie logxi.
20:23 Kaj ne agu laux la legxoj de la popolo, kiun Mi forpelas de antaux vi,  cxar cxion cxi tion ili faris kaj Mi ekabomenis ilin.
20:24 Kaj Mi diris al vi:Vi heredos ilian landon, kaj Mi gxin donos al vi,  por ke vi posedu gxin, la landon, en kiu fluas lakto kaj mielo. Mi estas la Eternulo, via Dio, kiu distingis vin el inter la popoloj.
20:25 Kaj faru diferencon inter bruto pura kaj malpura kaj inter birdo malpura kaj pura; kaj ne malpurigu viajn animojn per bruto kaj per birdo, kaj per cxio, kio movigxas sur la tero, kion Mi apartigis por vi, ke vi rigardu ilin kiel malpurajn.
20:26 Kaj estu antaux Mi sanktaj, cxar sankta estas Mi, la Eternulo, kaj Mi apartigis vin el inter la popoloj, por ke vi estu Miaj.
20:27 Kaj viro aux virino, se ili estos magiistoj aux sorcxistoj, estu mortigitaj; per sxtonoj oni ilin mortigu, ilia sango estu sur ili.
21:1 Kaj la Eternulo diris al Moseo:Parolu al la pastroj, la Aaronidoj, kaj diru al ili:Neniu el ili malpurigu sin per mortinto en sia popolo;
21:2 krom nur per sia proksima parenco, per sia patrino, per sia patro, per sia filo, per sia filino, kaj per sia frato;
21:3 kaj per sia fratino-virgulino, proksima al li, kiu ne estis edzinigita,  per sxi li povas sin malpurigi.
21:4 Li ne malpurigu sin, kiel estro en sia popolo, malsanktigante sin.
21:5 Ili ne faru al si senharajxon sur sia kapo, kaj la flankojn de sia barbo ili ne razu, kaj sur sia korpo ili ne faru entrancxojn.
21:6 Sanktaj ili estu antaux sia Dio, kaj ili ne malsanktigu la nomon de sia Dio; cxar la fajroferojn al la Eternulo, la panon al sia Dio ili alportas;  tial ili estu sanktaj.
21:7 Virinon malcxastan aux senhonorigitan ili ne prenu, kaj virinon,  forpusxitan de sia edzo, ili ne prenu; cxar pastro estas sankta al sia Dio.
21:8 Tial tenu lin sankte, cxar la panon de via Dio li alportas; sankta li estu por vi, cxar sankta estas Mi, la Eternulo, kiu sanktigas vin.
21:9 Se filino de pastro senhonorigxis per malcxastado, sxi senhonorigas sian patron:oni forbruligu sxin per fajro.
21:10 La granda pastro inter siaj fratoj, tiu, sur kies kapon estas versxita la sankta oleo, kaj kiu estas konsekrita, por porti la vestojn, ne devas nudigi sian kapon nek dissxiri siajn vestojn.
21:11 Kaj al neniu mortinto li venu; ecx per sia patro aux sia patrino li sin ne malpurigu.
21:12 Kaj el la sanktejo li ne eliru, kaj li ne malhonoru la sanktejon de sia Dio; cxar sanktigo per la sankta oleo de lia Dio estas sur li:Mi estas la Eternulo.
21:13 Edzinon li prenu al si virgulinon.
21:14 Vidvinon, forpusxitinon, senhonorigitinon, aux malcxastulinon li ne prenu, sed nur virgulinon el sia popolo li prenu kiel edzinon.
21:15 Kaj li ne senhonorigu sian semon en sia popolo, cxar Mi estas la Eternulo, kiu lin sanktigas.
21:16 Kaj la Eternulo ekparolis al Moseo, dirante:
21:17 Diru al Aaron jene:Se iu el via idaro en iliaj generacioj havos ian kriplajxon, li ne alproksimigxu, por alporti la panon de sia Dio.
21:18 CXar neniu, kiu havas ian kriplajxon, alproksimigxu:nek blindulo, nek lamulo, nek platnazulo, nek monstrulo,
21:19 nek homo, kiu havas rompitan kruron aux rompitan brakon,
21:20 nek gxibulo, nek ftizulo, nek makulokululo, nek aknulo, nek favulo, nek herniulo.
21:21 Neniu, kiu havas kriplajxon el la idaro de Aaron la patro,  alproksimigxu, por alporti la fajroferojn de la Eternulo:li havas kriplajxon,  tial li ne alproksimigxu, por alporti la panon de sia Dio.
21:22 La panon de sia Dio el la plejsanktajxoj kaj el la sanktajxoj li povas mangxi.
21:23 Sed al la kurteno li ne aliru kaj al la altaro li ne alproksimigxu,  cxar li havas kriplajxon; por ke li ne malhonoru Miajn sanktejojn, cxar Mi,  la Eternulo, ilin sanktigas.
21:24 Kaj Moseo tion diris al Aaron kaj al liaj filoj kaj al cxiuj Izraelidoj.
22:1 Kaj la Eternulo ekparolis al Moseo, dirante:
22:2 Diru al Aaron kaj al liaj filoj, ke ili agu singarde koncerne la sanktajxojn de la Izraelidoj, kaj ili ne malhonoru Mian sanktan nomon en tio,  kion ili konsekras al Mi:Mi estas la Eternulo.
22:3 Diru al ili:Se iu en viaj generacioj el via tuta idaro aliros al la sanktajxoj, kiujn la Izraelidoj konsekras al la Eternulo, kaj li havos sur si malpurajxon, tiam tiu animo ekstermigxos de antaux Mi:Mi estas la Eternulo.
22:4 Se iu el la idaro de Aaron havos lepron aux elfluon, tiu ne mangxu la sanktajxojn, gxis li purigxos. Kiu ektusxis iun, kiu malpurigxis per mortinto, aux kiu havas elfluon de semo;
22:5 aux kiu ektusxis ian rampajxon, per kiu li malpurigxis, aux iun homon,  de kiu li malpurigxis per ia lia malpurajxo;
22:6 tiu, ektusxinte tion, estos malpura gxis la vespero, kaj li ne mangxu la sanktajxojn, antaux ol li estos lavinta sian korpon per akvo.
22:7 Post la subiro de la suno li farigxos pura, kaj tiam li povas mangxi la sanktajxojn, cxar tio estas lia mangxajxo.
22:8 Kadavrajxon kaj ion, kion dissxiris bestoj, li ne mangxu, por ke li ne malpurigxu per tio:Mi estas la Eternulo.
22:9 Kaj ili observu Miajn ordonojn, por ke ili ne portu sur si pekon kaj ne mortu en gxi, se ili tion malhonoros:Mi estas la Eternulo, kiu ilin sanktigas.
22:10 Kaj neniu laiko mangxu sanktajxon; logxanto cxe pastro kaj ankaux dungito ne mangxu sanktajxon.
22:11 Se pastro acxetis homon per sia mono, tiu povas mangxi tion; kaj tiuj,  kiuj naskigxis en lia domo, povas mangxi lian panon.
22:12 Se filino de pastro edzinigxis kun viro laika, sxi ne mangxu el la levataj sanktajxoj.
22:13 Sed se filino de pastro farigxis vidvino aux eksedzino kaj sxi ne havas infanojn, kaj sxi revenis en la domon de sia patro, kiel sxi estis en sia juneco, tiam sxi povas mangxi la panon de sia patro; sed neniu laiko devas gxin mangxi.
22:14 Se iu mangxis sanktajxon per eraro, li aldonu al gxi kvinonon de la valoro kaj redonu al la pastro la sanktajxon.
22:15 Ili ne malhonoru la sanktajxojn de la Izraelidoj, kiujn ili oferlevas al la Eternulo.
22:16 Kaj ili ne sxargxu sur sin la kulpon de la krimo, mangxante siajn sanktajxojn; cxar Mi estas la Eternulo, kiu ilin sanktigas.
22:17 Kaj la Eternulo ekparolis al Moseo, dirante:
22:18 Parolu al Aaron kaj al liaj filoj kaj al cxiuj Izraelidoj, kaj diru al ili:Se iu el la domo de Izrael aux el la fremduloj inter Izrael alportas sian oferon, cxu gxi estas promesitajxo aux cxu gxi estas ofero memvola, kiun ili alportas al la Eternulo kiel bruloferon,
22:19 tiam, por ke vi akiru placxon, gxi devas esti sendifekta, virseksa, el grandaj brutoj, el sxafoj, aux el kaproj.
22:20 Neniun beston, kiu havas difektajxon, alportu, cxar gxi ne akirigos al vi placxon.
22:21 Kaj se iu alportas pacoferon al la Eternulo, por plenumi promeson aux memvole, el grandaj aux malgrandaj brutoj, gxi estu sendifekta, por ke gxi placxu; nenia difekto estu sur gxi.
22:22 Beston blindan aux difektitan aux kriplan aux absceshavan aux aknohavan aux favan ne alportu al la Eternulo; kaj ne donu ilin kiel fajroferon sur la altaron de la Eternulo.
22:23 Bovon aux sxafon, kiu havas tro longajn aux tro mallongajn membrojn, vi povas alporti kiel oferon memvolan, sed kiel promesita ofero gxi ne akiros placxon.
22:24 Beston, kiu havas testikon kunpremitan, disbatitan, desxiritan, aux fortrancxitan, ne alportu al la Eternulo, kaj en via lando ne faru tion.
22:25 Kaj el la manoj de alilandulo ne alportu tiajn kiel panon de via Dio;  cxar kriplajxo estas sur ili, difektajxo estas sur ili:ili ne akiros al vi placxon.
22:26 Kaj la Eternulo ekparolis al Moseo, dirante:
22:27 Kiam naskigxos bovido aux sxafido aux kaprido, tiam gxi restu dum sep tagoj sub sia patrino, kaj de post la oka tago kaj plue gxi povas akiri placxon kiel fajrofero al la Eternulo.
22:28 Sed nek bovon, nek sxafon bucxu kun gxia ido en unu tago.
22:29 Se vi alportas dankoferon al la Eternulo, oferu gxin tiel, ke gxi akiru por vi placxon.
22:30 En la sama tago oni devas gxin mangxi; ne lasu iom el gxi gxis la mateno:Mi estas la Eternulo.
22:31 Kaj observu Miajn ordonojn kaj plenumu ilin:Mi estas la Eternulo.
22:32 Kaj ne malhonoru Mian sanktan nomon, kaj Mi estu sankta inter la Izraelidoj:Mi estas la Eternulo, kiu sanktigas vin,
22:33 kiu elkondukis vin el la lando Egipta, por esti por vi Dio. Mi estas la Eternulo.
23:1 Kaj la Eternulo ekparolis al Moseo, dirante:
23:2 Parolu al la Izraelidoj, kaj diru al ili:La festoj de la Eternulo, kiujn vi nomos sanktaj kunvenoj, jen ili estas, Miaj festoj.
23:3 Dum ses tagoj faru laboron; sed la sepan tagon estas sabato de ripozo,  sankta kunveno, nenian laboron faru; gxi estu sabato al la Eternulo en cxiuj viaj logxejoj.
23:4 Jen estas la festoj de la Eternulo, sanktaj kunvenoj, kiujn vi kunvokados en ilia tempo:
23:5 en la unua monato, en la dek-kvara tago de la monato, cxirkaux la vespero, estas Pasko al la Eternulo.
23:6 Kaj en la dek-kvina tago de tiu monato estas la festo de macoj al la Eternulo; dum sep tagoj mangxu macojn.
23:7 En la unua tago estu cxe vi sankta kunveno, faru nenian laboron.
23:8 Kaj alportadu fajroferojn al la Eternulo dum sep tagoj; en la sepa tago estu sankta kunveno, faru nenian laboron.
23:9 Kaj la Eternulo ekparolis al Moseo, dirante:
23:10 Parolu al la Izraelidoj, kaj diru al ili:Kiam vi venos en la landon,  kiun Mi donas al vi, kaj vi rikoltos gxian rikolton, tiam alportu al la pastro la unuan garbon el via rikolto.
23:11 Kaj li skuos la garbon antaux la Eternulo, por ke vi akiru placxon; en la morgauxa tago post la festo la pastro gxin skuos.
23:12 Kaj vi pretigu en la tago, kiam estos skuata via garbo, sendifektan sxafidon jaragxan kiel bruloferon al la Eternulo.
23:13 Kaj kun gxi, kiel farunoferon, du dekonojn de efo da delikata faruno,  miksita kun oleo, kiel fajroferon al la Eternulo, kiel agrablan odorajxon,  kaj kun gxi, kiel versxoferon, kvaronon de hino da vino.
23:14 Kaj panon kaj rostitajn grajnojn kaj fresxajn grajnojn ne mangxu gxis tiu tago mem, en kiu vi alportos la oferon al via Dio; gxi estu eterna legxo por viaj generacioj en cxiuj viaj logxejoj.
23:15 Kaj kalkulu al vi de post la morgauxa tago post la festo, de post la tago, en kiu vi alportis la garbon por skuado, sep plenajn semajnojn.
23:16 GXis la morgauxa tago post la sepa semajno kalkulu kvindek tagojn, kaj tiam vi alportos novan farunoferon al la Eternulo.
23:17 El viaj logxejoj alportu du panojn de skuofero; el du dekonoj de efo da delikata faruno ili estu; fermente ili estu bakitaj; tio estos unuaj produktoj por la Eternulo.
23:18 Kaj alportu kune kun la panoj sep sxafidojn sendifektajn jaragxajn kaj unu bovidon kaj du virsxafojn; ili estu brulofero al la Eternulo; kaj kune kun ili farunoferon kaj versxoferon, fajroferon, agrablan odorajxon al la Eternulo.
23:19 Pretigu ankaux unu kapron kiel pekoferon, kaj du jaragxajn sxafidojn kiel pacoferon.
23:20 Kaj la pastro skuu ilin kune kun la unuaproduktaj panoj kiel skuoferon antaux la Eternulo, kun la du sxafidoj; gxi estu sanktajxo al la Eternulo por la pastro.
23:21 Kaj proklamu en tiu tago:sankta kunveno estu cxe vi, faru nenian laboron; tio estu eterna legxo en cxiuj viaj logxejoj en viaj generacioj.
23:22 Kaj kiam vi rikoltos la rikolton en via lando, ne rikoltu cxion gxis la rando de via kampo dum via rikoltado, kaj la postrestajxon de via rikolto ne kolektu; por la malricxulo kaj por la fremdulo lasu tion:Mi estas la Eternulo, via Dio.
23:23 Kaj la Eternulo ekparolis al Moseo, dirante:
23:24 Diru al la Izraelidoj jene:En la sepa monato, en la unua tago de la monato, estu cxe vi festo, memorigado per trumpetado, sankta kunveno.
23:25 Faru nenian laboron; kaj alportu fajroferon al la Eternulo.
23:26 Kaj la Eternulo ekparolis al Moseo, dirante:
23:27 Sed en la deka tago de tiu sepa monato estu tago de pekliberigo, sankta kunveno estu cxe vi; kaj humiligu vian animon kaj alportu fajroferon al la Eternulo.
23:28 Kaj faru nenian laboron en tiu tago, cxar gxi estas tago de pekliberigo, por pekliberigi vin antaux la Eternulo, via Dio.
23:29 CXiu animo, kiu ne humiligos sin en tiu tago, ekstermigxos el inter sia popolo.
23:30 Se iu animo faros ian laboron en tiu tago, Mi ekstermos tiun animon el inter gxia popolo.
23:31 Faru nenian laboron; gxi estu eterna legxo en viaj generacioj en cxiuj viaj logxejoj.
23:32 Granda sabato gxi estu por vi; kaj humiligu viajn animojn; vespere en la nauxa tago de la monato, de vespero gxis vespero festu vian sabaton.
23:33 Kaj la Eternulo ekparolis al Moseo, dirante:
23:34 Diru al la Izraelidoj jene:Komencante de la dek-kvina tago de tiu sepa monato estu festo de lauxboj dum sep tagoj al la Eternulo.
23:35 En la unua tago estu sankta kunveno, faru nenian laboron.
23:36 Dum sep tagoj alportadu fajroferojn al la Eternulo; en la oka tago estu cxe vi sankta kunveno, kaj alportu fajroferon al la Eternulo; ferma festo gxi estas, faru nenian laboron.
23:37 Tio estas la festoj de la Eternulo, kiujn vi nomos sanktaj kunvenoj,  por alporti fajroferon al la Eternulo, bruloferon kaj farunoferon, bucxoferon kaj versxoferojn, cxiun en gxia tago;
23:38 krom la sabatoj de la Eternulo kaj krom viaj donoj kaj krom cxiuj viaj promesoj, kaj krom cxiuj viaj memvolaj oferoj, kiujn vi donos al la Eternulo.
23:39 Kaj en la dek-kvina tago de la sepa monato, kiam vi kolektos la produktajxon de la tero, festu la feston de la Eternulo dum sep tagoj; en la unua tago estu festo kaj en la oka tago estu festo.
23:40 Kaj prenu al vi en la unua tago fruktojn de belaj arboj, brancxojn de palmoj kaj brancxojn de densaj arboj kaj de apudriveraj salikoj; kaj gajigu vin antaux la Eternulo, via Dio, dum sep tagoj.
23:41 Kaj festu tiun feston de la Eternulo dum sep tagoj en la jaro; eterna legxo tio estu en viaj generacioj; en la sepa monato festu gxin.
23:42 En lauxboj logxu dum sep tagoj, cxiu indigxeno en Izrael logxu en lauxboj;
23:43 por ke sciu viaj generacioj, ke en lauxboj Mi logxigis la Izraelidojn,  kiam Mi elkondukis ilin el la lando Egipta:Mi estas la Eternulo, via Dio.
23:44 Kaj Moseo diris pri la festoj de la Eternulo al la Izraelidoj.
24:1 Kaj la Eternulo ekparolis al Moseo, dirante:
24:2 Ordonu al la Izraelidoj, ke ili alportadu al vi oleon olivan, puran,  pistitan, por lumigado, por ke lucerno brulu cxiam.
24:3 Ekster la kurteno de la atesto en la tabernaklo de kunveno Aaron gxin cxiam arangxadu de vespero gxis mateno antaux la Eternulo; tio estu eterna legxo en viaj generacioj.
24:4 Sur la pure ora kandelabro li arangxadu la lumojn antaux la Eternulo cxiam.
24:5 Kaj prenu delikatan farunon kaj baku el gxi dek du panojn; el du dekonoj de efo estu cxiu pano;
24:6 kaj arangxu ilin en du vicoj, po ses en vico, sur la pure ora tablo antaux la Eternulo.
24:7 Kaj metu sur cxiun vicon puran olibanon, kaj tio estos cxe la pano memorofero, fajrofero al la Eternulo.
24:8 En cxiu tago sabata oni cxiam arangxu tion antaux la Eternulo; de la Izraelidoj gxi estu eterna interligo.
24:9 Kaj gxi estu por Aaron kaj por liaj filoj, kaj ili mangxu gxin sur sankta loko, cxar tio estas plejsanktajxo por li el la fajroferoj de la Eternulo; tio estu eterna legxo.
24:10 Kaj eliris iu filo de virino Izraelida kaj de viro Egipta inter la Izraelidojn, kaj en la tendaro la filo de la Izraelidino ekkverelis kun Izraelido;
24:11 kaj la filo de la Izraelidino insultis la nomon de Dio kaj blasfemis;  kaj oni venigis lin al Moseo. La nomo de lia patrino estis SXelomit, filino de Dibri el la tribo de Dan.
24:12 Kaj oni metis lin en malliberejon, gxis oni ricevos precizan decidon de la Eternulo.
24:13 Kaj la Eternulo ekparolis al Moseo, dirante:
24:14 Elirigu la blasfeminton ekster la tendaron; kaj cxiuj, kiuj auxdis,  metu siajn manojn sur lian kapon, kaj la tuta komunumo mortigu lin per sxtonoj.
24:15 Kaj al la Izraelidoj diru jene:CXiu, kiu blasfemos sian Dion, portos sian pekon.
24:16 Kiu insultas la nomon de la Eternulo, tiu estu mortigita; per sxtonoj mortigu lin la tuta komunumo. CXu fremdulo, cxu indigxeno, se li blasfemos la nomon de la Eternulo, estu mortigita.
24:17 Se iu mortigos iun homon, oni lin mortigu.
24:18 Kiu mortigos bruton, tiu pagu pro gxi:beston pro besto.
24:19 Se iu faris difekton al sia proksimulo, oni faru al li tiel, kiel li faris:
24:20 rompon pro rompo, okulon pro okulo, denton pro dento; kian difekton li faris al homo, tian oni faru al li.
24:21 Kaj kiu mortigis bruton, pagu pro gxi; sed kiu mortigis homon, estu mortigita.
24:22 La sama jugxo estu cxe vi cxu por fremdulo, cxu por indigxeno; cxar Mi estas la Eternulo, via Dio.
24:23 Kaj Moseo diris al la Izraelidoj, kaj oni elirigis la blasfeminton ekster la tendaron kaj mortigis lin per sxtonoj; kaj la Izraelidoj faris,  kiel la Eternulo ordonis al Moseo.
25:1 Kaj la Eternulo ekparolis al Moseo sur la monto Sinaj, dirante:
25:2 Parolu al la Izraelidoj, kaj diru al ili:Kiam vi venos en la landon,  kiun Mi donas al vi, tiam la tero ripozu sabaton al la Eternulo.
25:3 Dum ses jaroj prisemu vian kampon kaj dum ses jaroj pritrancxu vian vinbergxardenon kaj kolektu iliajn produktajxojn;
25:4 sed en la sepa jaro estu sabato de ripozo por la tero, sabato al la Eternulo:vian kampon ne prisemu kaj vian vinbergxardenon ne pritrancxu.
25:5 Kio mem elkreskos post via rikolto, tion ne rikoltu, kaj la vinberojn de viaj nepritrancxitaj brancxoj ne deprenu:tio estu jaro de ripozo por la tero.
25:6 Kaj la produktajxoj de la sabata tero estu mangxajxo por vi cxiuj:por vi, por via sklavo, por via sklavino, kaj por via dungito kaj por via kunlogxanto, kiuj logxas cxe vi.
25:7 Kaj por via bruto kaj por la bestoj, kiuj estas sur via tero, cxiuj gxiaj produktajxoj estu kiel mangxajxo.
25:8 Kaj kalkulu al vi sep sabatajn jarojn, sep fojojn po sep jaroj, ke vi havu en la sep sabataj jaroj kvardek naux jarojn.
25:9 Kaj proklamu per trumpetado en la sepa monato, en la deka tago de la monato; en la tago de pekliberigo trumpetu en via tuta lando.
25:10 Kaj sanktigu la kvindekan jaron, kaj proklamu liberecon en la lando por cxiuj gxiaj logxantoj:jubileo gxi estu por vi; kaj revenu cxiu al sia posedajxo, kaj cxiu revenu al sia familio.
25:11 Jubileo gxi estu por vi, la kvindeka jaro; ne semu, kaj ne rikoltu tion, kio mem elkreskis, kaj ne deprenu la berojn de la nepritrancxitaj vinberbrancxoj.
25:12 CXar jubileo gxi estas, sankta gxi estu por vi; de la kampo mangxu gxiajn produktajxojn.
25:13 En tiu jubilea jaro cxiu revenu al sia posedajxo.
25:14 Kaj se vi ion vendos al via proksimulo, aux se vi acxetos el la manoj de via proksimulo, unu ne malprofitigu la alian.
25:15 Laux la kalkulo de la jaroj post la jubileo acxetu de via proksimulo;  laux la kalkulo de la jaroj de produktado li vendu al vi.
25:16 Laux la multeco de la jaroj pligrandigu la prezon, kaj ju pli malmultaj estas la jaroj, des pli malgrandigu la prezon; cxar la nombron de la rikoltoj li vendas al vi.
25:17 Kaj ne malprofitigu unu la alian, kaj timu vian Dion; cxar Mi estas la Eternulo, via Dio.
25:18 Kaj plenumu Miajn legxojn, kaj Miajn decidojn observu kaj plenumu ilin,  kaj tiam vi logxos en la lando sendangxere.
25:19 Kaj la tero donados siajn fruktojn, kaj vi mangxados gxissate, kaj vi logxos sur gxi sendangxere.
25:20 Kaj se vi diros:Kion ni mangxos en la sepa jaro, kiam ni ne semos kaj ne enkolektos niajn produktajxojn?
25:21 Mi sendos al vi Mian benon en la sesa jaro, kaj gxi alportos produktajxojn por tri jaroj.
25:22 Kaj vi semos en la oka jaro, sed vi mangxos la produktajxojn malnovajn gxis la nauxa jaro; gxis venos la rikolto de gxiaj produktajxoj, vi mangxos malnovajn.
25:23 Kaj la tero ne estu vendata por cxiam; cxar al Mi apartenas la tero,  cxar vi estas fremduloj kaj paslogxantoj cxe Mi.
25:24 Kaj sur la tuta tero de via posedado permesu liberigon de la tero.
25:25 Se via frato malricxigxos kaj vendos ion de sia posedajxo, sed venos reacxetanto, lia proksima parenco, tiam li povu reacxeti la venditajxon de sia frato.
25:26 Kaj se iu ne trovos por si reacxetanton, sed li mem farigxos suficxe bonstata, kaj havos tiom, ke li povos reacxeti,
25:27 tiam li kalkulu la jarojn de la venditeco, kaj la restajxojn li redonu al tiu, al kiu li vendis; kaj li revenu al sia posedado.
25:28 Sed se li ne havos suficxe, por redoni al li, tiam lia venditajxo restu en la manoj de la acxetinto gxis la jubilea jaro; sed en la jubilea jaro gxi foriru, kaj li revenu al sia posedado.
25:29 Kaj se iu vendos logxeblan domon en urbo, kiun cxirkauxas muro, tiam gxi estas reacxetebla gxis la fino de jaro post gxia vendo; en la dauxro de jaro gxi estas reacxetebla.
25:30 Sed se gxi ne estos reacxetita antaux la fino de tuta jaro, tiam la domo, kiu estas en urbo cxirkauxita de muro, restas por cxiam cxe gxia acxetinto en liaj generacioj; gxi ne foriras en jaro jubilea.
25:31 La domoj en la vilagxoj ne cxirkauxitaj de muro estu kalkulataj kiel kampo da tero; oni povas ilin reacxeti, kaj en jubilea jaro ili foriras.
25:32 Koncerne la urbojn de la Levidoj, la domojn en la urboj de ilia posedado, la Levidoj cxiam havas la rajton de reacxeto.
25:33 Se iu elacxetos ion de la Levidoj, tiam la vendita domo aux la urba posedajxo foriras en la jubilea jaro; cxar la domoj en la urboj de la Levidoj estas ilia posedajxo inter la Izraelidoj.
25:34 Kaj la kampoj cxirkaux iliaj urboj ne estu vendataj, cxar tio estas ilia porcxiama posedajxo.
25:35 Se via frato malricxigxos kaj lia brako malfortigxos apud vi, tiam subtenu lin; cxu li estas fremdulo, cxu paslogxanto, li vivu kun vi.
25:36 Ne prenu de li procentojn nek alkreskon, kaj timu vian Dion, ke via frato vivu kun vi.
25:37 Donante al li monon, ne postulu de li procentojn, kaj donante al li mangxajxon, ne postulu gxian pligrandigon.
25:38 Mi estas la Eternulo, via Dio, kiu elkondukis vin el la lando Egipta,  por doni al vi la landon Kanaanan, por esti via Dio.
25:39 Kiam malricxigxos apud vi via frato kaj li estos vendita al vi, tiam ne sxargxu lin per laborado sklava;
25:40 kiel dungito, kiel paslogxanto li estu cxe vi; gxis la jubilea jaro li servu cxe vi;
25:41 kaj tiam li foriru de vi, li mem kaj ankaux liaj filoj kun li, kaj li revenu al sia familio kaj al la posedajxo de siaj patroj.
25:42 CXar ili estas Miaj sklavoj, kiujn Mi elkondukis el la lando Egipta;  ili ne estu vendataj, kiel oni vendas sklavojn.
25:43 Ne regu ilin kun krueleco, kaj timu vian Dion.
25:44 Via sklavo kaj via sklavino, kiujn vi povas havi, devas esti el la popoloj, kiuj estas cxirkaux vi; el ili acxetu sklavon kaj sklavinon.
25:45 Ankaux el la idoj de la paslogxantoj, kiuj fremdule logxas cxe vi, el ili vi povas acxeti, kaj el iliaj familioj, kiuj estas cxe vi kaj kiuj naskigxis en via lando; ili povas esti via posedajxo.
25:46 Kaj vi povas transdoni ilin herede al viaj filoj post vi kiel porcxiaman posedajxon; ilin vi povas uzi kiel sklavojn, sed super viaj fratoj, super Izraelidoj, ne regu unuj super aliaj kun krueleco.
25:47 Kaj se fremdulo aux paslogxanto cxe vi estos bonstata, kaj via frato malricxigxos antaux li kaj vendos sin al la fremdulo aux paslogxanto cxe vi aux al ido de familio de fremdulo:
25:48 post la vendo restas al li rajto de elacxeto; iu el liaj fratoj elacxetu lin.
25:49 Aux lia onklo, aux filo de lia onklo elacxetu lin, aux iu el lia parencaro, el lia familio elacxetu lin; aux se lia stato suficxos, li mem sin elacxetos.
25:50 Kaj li faru prikalkulon kun sia acxetinto, de la jaro, en kiu li sin vendis, gxis la jaro jubilea; kaj la mono, pro kiu li vendis sin, devas esti redonita laux la nombro de la jaroj; kiel dungito li estu cxe li.
25:51 Se restas ankoraux multe da jaroj, tiam proporcie al ili li redonu elacxeton pro si el la mono, pro kiu li estis acxetita.
25:52 Se restas malmulte da jaroj gxis la jubilea jaro, tiam li kalkulu tion al li kaj proporcie al la jaroj li redonu pro si elacxeton.
25:53 Kiel lauxjara dungito li estu cxe li, kaj cxi tiu ne regu lin kruele antaux viaj okuloj.
25:54 Kaj se li ne elacxetigxos tiamaniere, tiam li foriru en la jubilea jaro, li kune kun siaj infanoj.
25:55 CXar Miaj sklavoj estas la Izraelidoj; ili estas Miaj sklavoj, kiujn Mi elkondukis el la lando Egipta:Mi estas la Eternulo, via Dio.
26:1 Ne faru al vi idolojn, kaj figurojn kaj statuojn ne starigu cxe vi, kaj sxtonojn kun bildoj ne kusxigu en via lando, por adorklinigxi super ili:cxar Mi estas la Eternulo, via Dio.
26:2 Miajn sabatojn observu, kaj Mian sanktejon respektegu:Mi estas la Eternulo.
26:3 Se vi agos laux Miaj legxoj kaj observos Miajn ordonojn kaj plenumos ilin,
26:4 tiam Mi donos al vi pluvojn iliatempe, kaj la tero donos siajn produktajxojn, kaj la kampa arbo donos siajn fruktojn.
26:5 Kaj la tempo de drasxado dauxros cxe vi gxis la enkolektado de la vinberoj, kaj la enkolektado de vinberoj dauxros gxis la semado, kaj vi mangxos vian panon sate kaj vi logxos sendangxere en via lando.
26:6 Kaj Mi donos pacon al via lando, kaj kiam vi kusxos, neniu vin timigos;  kaj Mi forigos la malbonajn bestojn el la lando, kaj glavo ne trapasos vian landon.
26:7 Kaj vi pelos viajn malamikojn, kaj ili falos antaux vi de glavo.
26:8 Kaj kvin al vi pelos centon, kaj cent el vi pelos dekmilon; kaj viaj malamikoj falos antaux vi de glavo.
26:9 Kaj Mi turnos Min al vi kaj kreskigos vin kaj multigos vin, kaj Mi fortikigos Mian interligon kun vi.
26:10 Kaj vi mangxos grenon malnovan pasintjaran, kaj vi elportos la malnovan pro la nova.
26:11 Kaj Mi starigos Mian logxejon inter vi, kaj Mia animo vin ne abomenos.
26:12 Kaj Mi iros inter vi, kaj Mi estos via Dio, kaj vi estos Mia popolo.
26:13 Mi estas la Eternulo, via Dio, kiu elkondukis vin el la lando Egipta,  por ke vi ne estu iliaj sklavoj; kaj Mi rompis la bastonojn de via jugo kaj ekirigis vin kun levita kapo.
26:14 Sed se vi ne obeos Min kaj ne faros cxiujn cxi tiujn ordonojn;
26:15 kaj se vi malestimos Miajn legxojn kaj se via animo abomenos Miajn decidojn, kaj vi ne plenumos cxiujn Miajn ordonojn, rompante Mian interligon:
26:16 tiam ankaux Mi faros al vi tion:Mi sendos sur vin teruron, maldikigxon,  kaj febron, kiuj konsumas la okulojn kaj senfortigas la animon; kaj vi semos viajn semojn vane, ilin mangxos viaj malamikoj.
26:17 Kaj Mi turnos Mian vizagxon kontraux vin, kaj vi falos antaux viaj malamikoj, kaj regos vin viaj malamantoj, kaj vi kuros, kiam neniu pelos vin.
26:18 Kaj se vi malgraux cxi tio ne obeos Min, tiam Mi sepoble pligrandigos la punon pro viaj pekoj.
26:19 Kaj Mi rompos vian fieran obstinecon, kaj Mi faros vian cxielon kiel fero kaj vian teron kiel kupro.
26:20 Kaj vane konsumigxos via forto; via tero ne donos siajn produktajxojn,  kaj la arboj de la tero ne donos siajn fruktojn.
26:21 Kaj se vi malgraux tio spitos Min kaj ne volos obei Min, tiam Mi aldonos sepoble da frapoj laux viaj pekoj.
26:22 Kaj Mi venigos sur vin la sovagxajn bestojn, kaj ili formangxos viajn infanojn kaj ekstermos viajn brutojn kaj malmultigos vin tiel, ke viaj vojoj dezertigxos.
26:23 Se ankaux per tio vi ne humiligxos, sed plue agos kontraux Mi:
26:24 tiam ankaux Mi agos kontraux vi, kaj Mi ankaux frapos vin sepoble pro viaj pekoj.
26:25 Kaj Mi venigos sur vin vengxan glavon, kiu vengxos pro la interligo;  kaj vi kolektigxos en viaj urboj, kaj Mi sendos peston en vian mezon, kaj vi estos fordonitaj en la manojn de la malamiko.
26:26 Kiam Mi rompos al vi la apogon de la pano, tiam dek virinoj bakos vian panon en unu forno kaj redonos vian panon pesante, kaj vi mangxos kaj ne satigxos.
26:27 Kaj se vi malgraux tio ne obeos Min, kaj spitos Min:
26:28 tiam Mi iros kontraux vin kolere, kaj Mi punos vin sepoble pro viaj pekoj.
26:29 Kaj vi mangxos la karnon de viaj filoj, kaj la karnon de viaj filinoj vi mangxos.
26:30 Kaj Mi detruos viajn altajxojn kaj ruinigos viajn kolonojn de la suno,  kaj Mi jxetos viajn kadavrojn sur la rompitajxojn de viaj idoloj, kaj Mia animo abomenos vin.
26:31 Kaj Mi faros el viaj urboj dezerton, kaj Mi ruinigos viajn sanktejojn,  kaj Mi ne flaros viajn agrablajn odorajxojn.
26:32 Kaj Mi dezertigos la teron, ke miregos pri gxi viaj malamikoj, kiuj eklogxos sur gxi.
26:33 Kaj vin Mi disjxetos inter la popolojn, kaj Mi nudigos post vi glavon;  kaj via tero estos dezerta kaj viaj urboj estos ruinigitaj.
26:34 Tiam la tero ricevos kontentigon pri siaj sabatoj dum la tuta tempo de sia dezerteco, kiam vi estos en la lando de viaj malamikoj; tiam ripozos la tero kaj kontentigos sin pri siaj sabatoj.
26:35 Dum la tuta tempo de dezerteco gxi ripozos, kiom gxi ne ripozis en viaj sabatoj, kiam vi logxis sur gxi.
26:36 Kaj al la restintoj el vi Mi sendos timon en ilian koron en la lando de iliaj malamikoj; kaj pelos ilin brueto de falanta folio, kaj ili kuros, kiel oni kuras de glavo, kaj ili falos, kiam neniu ilin persekutos.
26:37 Kaj ili falos unu sur alian, kiel de glavo, dum neniu ilin pelos; kaj vi ne havos forton por stari antaux viaj malamikoj.
26:38 Kaj vi pereos inter la popoloj, kaj formangxos vin la lando de viaj malamikoj.
26:39 Kaj la restintoj el vi senfortigxos pro siaj pekoj en la landoj de viaj malamikoj, kaj ankaux pro la pekoj de siaj patroj ili senfortigxos.
26:40 Tiam ili konfesos sian kulpon kaj la kulpon de siaj patroj en la malbonagoj, kiujn ili faris kontraux Mi kaj pri kio ili spitis Min.
26:41 Ankaux Mi iris kontraux ilin kaj envenigis ilin en la landon de iliaj malamikoj; kaj se tiam humiligxos ilia koro ne cirkumcidita kaj se ili donos kontentigon pri siaj pekoj,
26:42 tiam Mi rememoros Mian interligon kun Jakob, kaj Mian interligon kun Isaak kaj Mian interligon kun Abraham Mi rememoros, kaj la landon Mi rememoros.
26:43 La lando estos forlasita de ili kaj ricevos kontentigon pri siaj sabatoj, kiam gxi dezertigxos post ili; kaj ili donos kontentigon pri siaj kulpoj, cxar ili malrespektis Miajn decidojn kaj Miajn legxojn ilia animo abomenis.
26:44 Kaj tamen, kiam ili estos en la lando de siaj malamikoj, Mi ne malestimos ilin, kaj ne abomenos ilin tiom, por ekstermi ilin, por neniigi Mian interligon kun ili; cxar Mi estas la Eternulo, ilia Dio.
26:45 Kaj Mi rememoros por ili la interligon kun la antauxuloj, kiujn Mi elkondukis el la lando Egipta antaux la okuloj de la popoloj, por esti ilia Dio:Mi estas la Eternulo.
26:46 Tio estas la legxoj kaj decidoj kaj instruoj, kiujn starigis la Eternulo inter Si kaj la Izraelidoj sur la monto Sinaj per Moseo.
27:1 Kaj la Eternulo ekparolis al Moseo, dirante:
27:2 Parolu al la Izraelidoj, kaj diru al ili:Se iu faros sanktan promeson dedicxi animon laux via taksado al la Eternulo,
27:3 tiam via taksado devas esti:pro virseksulo en la agxo de dudek jaroj gxis sesdek jaroj via taksado estu kvindek sikloj da argxento laux la sankta siklo.
27:4 Kaj se tio estos virino, tiam via taksado estu tridek sikloj.
27:5 Kaj se tio estos agxulo de kvin jaroj gxis dudek jaroj, via taksado estu pro viro dudek sikloj kaj pro virino dek sikloj.
27:6 Se tio estos agxulo de unu monato gxis kvin jaroj, tiam via taksado estu pro viro kvin sikloj da argxento kaj pro virino via taksado estu tri sikloj da argxento.
27:7 Kaj se en la agxo de sesdek jaroj kaj pli, tiam, se tio estos viro, via taksado estu dek kvin sikloj kaj pro virino dek sikloj.
27:8 Kaj se li estas tro malricxa por tia taksado, tiam oni starigu lin antaux la pastro kaj la pastro taksu lin:konforme al la bonhaveco de la promesinto la pastro lin taksu.
27:9 Se tio estas bruto el tiaj, kiajn oni ofere alportas al la Eternulo,  tiam cxio, kio estas donita al la Eternulo, estu sankta.
27:10 Oni ne devas gxin sxangxi nek anstatauxigi gxin, bonan per malbona aux malbonan per bona; se tamen iu anstatauxigos bruton per bruto, tiam gxi kaj ankaux gxia anstatauxigito farigxu konsekrita.
27:11 Se tio estas ia bruto malpura, el tiaj, kiajn oni ne alportas ofere al la Eternulo, tiam oni starigu la bruton antaux la pastro;
27:12 kaj la pastro taksos gxin, cxu gxi estas bona, cxu malbona; kiel taksos la pastro, tiel gxi estu.
27:13 Se la promesinto volos gxin elacxeti, li aldonu kvinonon al via takso.
27:14 Se iu dedicxos sian domon kiel sanktajxon al la Eternulo, tiam la pastro gxin taksu, cxu gxi estas bona, cxu malbona; kiel la pastro gxin taksos, tiel gxi restu.
27:15 Sed se la dedicxinto volos elacxeti sian domon, tiam li aldonu kvinonon de la mono de via takso, kaj gxi restos lia.
27:16 Se el sia posedata kampo iu dedicxos ion al la Eternulo, tiam via taksado devas esti proporcia al gxia semitajxo:pro semitajxo en la kvanto de hxomero da hordeo estu la takso kvindek sikloj da argxento.
27:17 Se de jubilea jaro li dedicxas sian kampon, tiam la afero restu laux via taksado.
27:18 Sed se post la jubilea jaro li dedicxos sian kampon, tiam la pastro kalkulu al li la monon laux la jaroj, kiuj restas gxis la jubilea jaro, kaj tion oni deprenu de via takso.
27:19 Se la dedicxinto volos elacxeti la kampon, tiam li aldonu kvinonon de la mono laux via taksado, kaj gxi restos lia.
27:20 Sed se li ne elacxetos la kampon kaj la kampo estos vendita al alia homo, tiam gxi ne estos plu elacxetebla.
27:21 Kaj tiu kampo, kiam gxi foriros en la jubilea jaro, estos konsekrita al la Eternulo, kiel kampo prijxurita:gxi farigxos posedajxo de la pastro.
27:22 Kaj se iu dedicxos al la Eternulo kampon, kiun li acxetis kaj kiu ne estas el la kampoj de lia hereda posedajxo,
27:23 tiam la pastro kalkulu al li la takson gxis la jubilea jaro, kaj li donu la takson en tiu tago, kiel konsekritajxon al la Eternulo.
27:24 En la jubilea jaro la kampo revenos al tiu, de kiu oni gxin acxetis, al kiu apartenas hereda posedado de tiu tero.
27:25 CXiu via taksado estu laux la sankta siklo:el dudek geroj konsistu la siklo.
27:26 Nur unuenaskiton, kiu el la brutoj apartenas al la Eternulo pro sia unuenaskiteco, neniu dedicxu:cxu gxi estas bovo, cxu gxi estas sxafo, gxi apartenas al la Eternulo.
27:27 Se gxi estas bruto malpura, tiam oni devas elacxeti gxin laux via taksado kaj aldoni al la valoro kvinonon; se gxi ne estos elacxetita, oni vendu gxin laux via taksado.
27:28 Nur cxio konsekrita, kion iu konsekris al la Eternulo, el cxio, kio apartenas al li, cxu gxi estas homo, cxu bruto, cxu posedata kampo, ne estu vendata nek elacxetata. CXio konsekrita estas plejsanktajxo de la Eternulo.
27:29 CXiu konsekrita, kiu estos konsekrita el la homoj, ne estu elacxetita;  li devas morti.
27:30 CXiu dekonajxo el la tero, el la semitajxo de la tero, el la fruktoj de la arboj apartenas al la Eternulo; gxi estas sanktajxo de la Eternulo.
27:31 Se iu volos elacxeti ion el sia dekonajxo, li aldonu al la valoro kvinonon.
27:32 Kaj cxiu dekono el la bovoj kaj sxafoj, el cxio, kio pasas sub la bastono de pasxtanto, la deka estu konsekrita al la Eternulo.
27:33 Oni ne devas esplori, cxu gxi estas bona aux malbona, kaj oni gxin devas ne anstatauxigi; se iu gxin anstatauxigos, tiam gxi kaj gxia anstatauxajxo estu sanktajxoj kaj ne estu elacxetataj.
27:34 Tio estas la ordonoj, kiujn la Eternulo ordonis al Moseo por la Izraelidoj sur la monto Sinaj.


Next: Numbers

1:1 Kaj la Eternulo ekparolis al Moseo en la dezerto Sinaj en la tabernaklo de kunveno en la unua tago de la dua monato de la dua jaro post ilia eliro el la lando Egipta, dirante:
1:2 Prikalkulu la tutan komunumon de la Izraelidoj laux iliaj familioj, laux iliaj patrodomoj, laux la nombro de la nomoj de cxiuj virseksuloj lauxkape.
1:3 De la agxuloj de dudek jaroj kaj pli, cxiujn, kiuj tauxgas por milito en Izrael, prikalkulu ilin laux iliaj tacxmentoj, vi kaj Aaron.
1:4 Kaj kun vi estu po unu homo el cxiu tribo, homo, kiu estas cxefo en sia patrodomo.
1:5 Kaj jen estas la nomoj de la viroj, kiuj staros kun vi:de Ruben staru Elicur, filo de SXedeur;
1:6 de Simeon, SXelumiel, filo de Curisxadaj;
1:7 de Jehuda, Nahxsxon, filo de Aminadab;
1:8 de Isahxar, Netanel, filo de Cuar;
1:9 de Zebulun, Eliab, filo de HXelon;
1:10 de la filoj de Jozef:de Efraim, Elisxama, filo de Amihud; de Manase,  Gamliel, filo de Pedacur;
1:11 de Benjamen, Abidan, filo de Gideoni;
1:12 de Dan, Ahxiezer, filo de Amisxadaj;
1:13 de Asxer, Pagiel, filo de Ohxran;
1:14 de Gad, Eljasaf, filo de Deuel;
1:15 de Naftali, Ahxira, filo de Enan.
1:16 Tio estas la distingitoj el la komunumo, la estroj de la triboj de siaj patroj, la cxefoj de la miloj de Izrael.
1:17 Kaj Moseo kaj Aaron prenis tiujn virojn, cititajn laux iliaj nomoj.
1:18 Kaj la tutan komunumon ili kunvenigis en la unua tago de la dua monato;  kaj la kunvenintoj legitimis sin laux siaj familioj, laux siaj patrodomoj,  laux la nombroj de la nomoj, de la agxuloj de dudek jaroj kaj pli, lauxkape,
1:19 kiel la Eternulo ordonis al Moseo. Kaj li prikalkulis ilin en la dezerto Sinaj.
1:20 Kaj montrigxis, ke la filoj de Ruben, la unuenaskito de Izrael, laux sia deveno, laux siaj familioj, laux siaj patrodomoj, laux la nombro da nomoj lauxkape, cxiuj virseksuloj en la agxo de dudek jaroj kaj pli, cxiuj militkapablaj,
1:21 prezentis en la tribo de Ruben la nombron de kvardek ses mil kvincent.
1:22 La filoj de Simeon laux sia deveno, laux siaj familioj, laux siaj patrodomoj, kalkulitaj laux la nombro da nomoj lauxkape, cxiuj virseksuloj en la agxo de dudek jaroj kaj pli, cxiuj militkapablaj,
1:23 prezentis en la tribo de Simeon la nombron de kvindek naux mil tricent.
1:24 La filoj de Gad laux sia deveno, laux siaj familioj, laux siaj patrodomoj, laux la nombro da nomoj, en la agxo de dudek jaroj kaj pli, cxiuj militkapablaj,
1:25 prezentis en la tribo de Gad la nombron de kvardek kvin mil sescent kvindek.
1:26 La filoj de Jehuda laux sia deveno, laux siaj familioj, laux siaj patrodomoj, laux la nombro da nomoj, en la agxo de dudek jaroj kaj pli, cxiuj militkapablaj,
1:27 prezentis en la tribo de Jehuda la nombron de sepdek kvar mil sescent.
1:28 La filoj de Isahxar laux sia deveno, laux siaj familioj, laux siaj patrodomoj, laux la nombro da nomoj, en la agxo de dudek jaroj kaj pli, cxiuj militkapablaj,
1:29 prezentis en la tribo de Isahxar la nombron de kvindek kvar mil kvarcent.
1:30 La filoj de Zebulun laux sia deveno, laux siaj familioj, laux siaj patrodomoj, laux la nombro da nomoj, en la agxo de dudek jaroj kaj pli, cxiuj militkapablaj,
1:31 prezentis en la tribo de Zebulun la nombron de kvindek sep mil kvarcent.
1:32 La filoj de Jozef, la filoj de Efraim laux sia deveno, laux siaj familioj, laux siaj patrodomoj, laux la nombro da nomoj, en la agxo de dudek jaroj kaj pli, cxiuj militkapablaj,
1:33 prezentis en la tribo de Efraim la nombron de kvardek mil kvincent.
1:34 La filoj de Manase laux sia deveno, laux siaj familioj, laux siaj patrodomoj, laux la nombro da nomoj, en la agxo de dudek jaroj kaj pli, cxiuj militkapablaj,
1:35 prezentis en la tribo de Manase la nombron de tridek du mil ducent.
1:36 La filoj de Benjamen laux sia deveno, laux siaj familioj, laux siaj patrodomoj, laux la nombro da nomoj, en la agxo de dudek jaroj kaj pli, cxiuj militkapablaj,
1:37 prezentis en la tribo de Benjamen la nombron de tridek kvin mil kvarcent.
1:38 La filoj de Dan laux sia deveno, laux siaj familioj, laux siaj patrodomoj, laux la nombro da nomoj, en la agxo de dudek jaroj kaj pli, cxiuj militkapablaj,
1:39 prezentis en la tribo de Dan la nombron de sesdek du mil sepcent.
1:40 La filoj de Asxer laux sia deveno, laux siaj familioj, laux siaj patrodomoj, laux la nombro da nomoj, en la agxo de dudek jaroj kaj pli, cxiuj militkapablaj,
1:41 prezentis en la tribo de Asxer la nombron de kvardek unu mil kvincent.
1:42 La filoj de Naftali laux sia deveno, laux siaj familioj, laux siaj patrodomoj, laux la nombro da nomoj, en la agxo de dudek jaroj kaj pli, cxiuj militkapablaj,
1:43 prezentis en la tribo de Naftali la nombron de kvindek tri mil kvarcent.
1:44 Tio estas la kalkulitoj, kiujn kalkulis Moseo kaj Aaron kaj la princoj de Izrael, dek du homoj, po unu el cxiu patrodomo.
1:45 Kaj la nombro de cxiuj kalkulitoj el la Izraelidoj laux iliaj patrodomoj, en la agxo de dudek jaroj kaj pli, cxiuj militkapablaj en Izrael,
1:46 la nombro de cxiuj kalkulitoj estis sescent tri mil kvincent kvindek.
1:47 Sed la Levidoj laux sia patrodomo ne estis kalkulitaj inter ili.
1:48 CXar la Eternulo ekparolis al Moseo, dirante:
1:49 Nur la tribon de Levi ne prikalkulu, kaj ne metu ilian nombron mezen de la Izraelidoj.
1:50 Sed vi komisiu al la Levidoj la tabernaklon de atesto kaj cxiujn gxiajn objektojn, kaj cxion, kio apartenas al gxi; ili portadu la tabernaklon kaj cxiujn gxiajn objektojn, kaj ili priservu gxin, kaj cxirkaux la tabernaklo ili starigu siajn tendojn.
1:51 Kaj kiam la tabernaklo devos forlasi sian lokon, tiam la Levidoj gxin levu; kaj kiam la tabernaklo devos resti sur loko, tiam la Levidoj gxin starigu; sed se laiko alproksimigxos, li estu mortigita.
1:52 Kaj la Izraelidoj arangxos sin cxiu en sia tendaro kaj cxiu apud sia standardo, laux siaj tacxmentoj.
1:53 Sed la Levidoj starigu siajn tendojn cxirkaux la tabernaklo de atesto,  por ke ne trafu kolero la komunumon de la Izraelidoj; kaj la Levidoj plenumos la gardadon de la tabernaklo de atesto.
1:54 Kaj tiel faris la Izraelidoj; konforme al cxio, kion la Eternulo ordonis al Moseo, tiel ili faris.
2:1 Kaj la Eternulo ekparolis al Moseo kaj al Aaron, dirante:
2:2 La Izraelidoj starigu siajn tendojn cxiu apud sia standardo, apud la signoj de sia patrodomo; iom malproksime cxirkaux la tabernaklo de kunveno ili starigu siajn tendojn.
2:3 En la antauxa parto, oriente, staros tendare la standardo de la tendaro de Jehuda, laux iliaj tacxmentoj; kaj la princo de la Jehudaidoj estas Nahxsxon, filo de Aminadab;
2:4 kaj lia tacxmento kaj gxiaj kalkulitoj estas sepdek kvar mil sescent.
2:5 Apude staru la tribo de Isahxar; kaj la princo de la Isahxaridoj estas Netanel, filo de Cuar;
2:6 kaj lia tacxmento kaj gxiaj kalkulitoj estas kvindek kvar mil kvarcent.
2:7 Poste la tribo de Zebulun; kaj la princo de la Zebulunidoj estas Eliab,  filo de HXelon;
2:8 kaj lia tacxmento kaj gxiaj kalkulitoj estas kvindek sep mil kvarcent.
2:9 CXiuj kalkulitoj de la tendaro de Jehuda estas cent okdek ses mil kvarcent laux iliaj tacxmentoj; ili elmovigxu la unuaj.
2:10 La standardo de la tendaro de Ruben estu sude, laux iliaj tacxmentoj;  kaj la princo de la Rubenidoj estas Elicur, filo de SXedeur;
2:11 kaj lia tacxmento kaj gxiaj kalkulitoj estas kvardek ses mil kvincent.
2:12 Apude staru la tribo de Simeon; kaj la princo de la Simeonidoj estas SXelumiel, filo de Curisxadaj;
2:13 kaj lia tacxmento kaj gxiaj kalkulitoj estas kvindek naux mil tricent.
2:14 Poste la tribo de Gad; kaj la princo de la Gadidoj estas Eljasaf, filo de Deuel;
2:15 kaj lia tacxmento kaj gxiaj kalkulitoj estas kvardek kvin mil sescent kvindek.
2:16 CXiuj kalkulitoj de la tendaro de Ruben estas cent kvindek unu mil kvarcent kvindek laux iliaj tacxmentoj; ili elmovigxu la duaj.
2:17 Poste elmovigxu kun la tabernaklo de kunveno la tendaro de la Levidoj inter la tendaroj; kiel ili staros tendare, tiel ili elmovigxu, cxiu laux sia loko kun siaj standardoj.
2:18 La standardo de la tendaro de Efraim, laux iliaj tacxmentoj, estu okcidente; kaj la princo de la Efraimidoj estas Elisxama, filo de Amihud;
2:19 kaj lia tacxmento kaj gxiaj kalkulitoj estas kvardek mil kvincent.
2:20 Apude estu la tribo de Manase; kaj la princo de la Manaseidoj estas Gamliel, filo de Pedacur;
2:21 kaj lia tacxmento kaj gxiaj kalkulitoj estas tridek du mil ducent.
2:22 Poste la tribo de Benjamen; kaj la princo de la Benjamenidoj estas Abidan, filo de Gideoni;
2:23 kaj lia tacxmento kaj gxiaj kalkulitoj estas tridek kvin mil kvarcent.
2:24 CXiuj kalkulitoj de la tendaro de Efraim estas cent ok mil cent laux iliaj tacxmentoj; ili elmovigxu la triaj.
2:25 La standardo de la tendaro de Dan estu norde, laux iliaj tacxmentoj; kaj la princo de la Danidoj estas Ahxiezer, filo de Amisxadaj;
2:26 kaj lia tacxmento kaj gxiaj kalkulitoj estas sesdek du mil sepcent.
2:27 Apude staru tendare la tribo de Asxer; kaj la princo de la Asxeridoj estas Pagiel, filo de Ohxran;
2:28 kaj lia tacxmento kaj gxiaj kalkulitoj estas kvardek unu mil kvincent.
2:29 Poste la tribo de Naftali; kaj la princo de la Naftaliidoj estas Ahxira,  filo de Enan;
2:30 kaj lia tacxmento kaj gxiaj kalkulitoj estas kvindek tri mil kvarcent.
2:31 CXiuj kalkulitoj de la tendaro de Dan estas cent kvindek sep mil sescent; ili elmovigxu la lastaj kun siaj standardoj.
2:32 Tio estas la kalkulitoj de la Izraelidoj laux iliaj patrodomoj. CXiuj kalkulitoj de la tendaroj, laux iliaj tacxmentoj, estis sescent tri mil kvincent kvindek.
2:33 Sed la Levidoj ne estis kalkulitaj inter la Izraelidoj; kiel la Eternulo ordonis al Moseo.
2:34 Kaj la Izraelidoj faris konforme al cxio, kion la Eternulo ordonis al Moseo:tiel ili starigxis tendare kun siaj standardoj, kaj tiel ili elmovigxadis, cxiu laux sia familio, laux sia patrodomo.
3:1 Kaj jen estas la genealogio de Aaron kaj Moseo en tiu tempo, kiam la Eternulo parolis al Moseo sur la monto Sinaj.
3:2 Jen estas la nomoj de la filoj de Aaron:la unuenaskito Nadab, kaj Abihu,  Eleazar, kaj Itamar.
3:3 Tio estas la nomoj de la filoj de Aaron, la pastroj sanktoleitaj, kiujn li konsekris por pastri.
3:4 Sed Nadab kaj Abihu mortis antaux la Eternulo, kiam ili oferalportis fremdan fajron antaux la Eternulon en la dezerto Sinaj; kaj filojn ili ne havis. Kaj pastris Eleazar kaj Itamar apud Aaron ilia patro.
3:5 Kaj la Eternulo ekparolis al Moseo, dirante:
3:6 Alvenigu la tribon de Levi, kaj starigu gxin antaux la pastro Aaron, ke ili servu lin.
3:7 Kaj ili plenumu gardon koncerne lin kaj koncerne la tutan komunumon antaux la tabernaklo de kunveno, por servi la servojn de la tabernaklo.
3:8 Kaj ili gardu cxiujn objektojn de la tabernaklo de kunveno kaj la gardotajxon de la Izraelidoj, por servi la servojn de la tabernaklo.
3:9 Kaj donu la Levidojn al Aaron kaj al liaj filoj; ili estu fordonitaj al li el la Izraelidoj.
3:10 Kaj Aaronon kaj liajn filojn oficialigu, ke ili plenumadu sian pastradon; se laiko en tion enmiksigxos, li estu mortigita.
3:11 Kaj la Eternulo ekparolis al Moseo, dirante:
3:12 Jen Mi prenis la Levidojn el inter la Izraelidoj anstataux cxiuj unuenaskitoj utermalfermintoj el la Izraelidoj; la Levidoj estu do Miaj;
3:13 cxar al Mi apartenas cxiuj unuenaskitoj; en la tago, en kiu Mi batis cxiujn unuenaskitojn en la lando Egipta, Mi dedicxis al Mi cxiujn unuenaskitojn en Izrael, de homo gxis bruto; Miaj ili estu:Mi estas la Eternulo.
3:14 Kaj la Eternulo ekparolis al Moseo en la dezerto Sinaj, dirante:
3:15 Prikalkulu la Levidojn laux iliaj patrodomoj, laux iliaj familioj; cxiun virseksulon en la agxo de unu monato kaj pli prikalkulu.
3:16 Kaj Moseo prikalkulis ilin laux la diro de la Eternulo, kiel estis ordonite.
3:17 Kaj jenaj estis la filoj de Levi laux iliaj nomoj:Gersxon kaj Kehat kaj Merari.
3:18 Kaj jen estas la nomoj de la filoj de Gersxon laux iliaj familioj:Libni kaj SXimei.
3:19 Kaj la filoj de Kehat laux iliaj familioj:Amram kaj Jichar, HXebron kaj Uziel.
3:20 Kaj la filoj de Merari laux iliaj familioj:Mahxli kaj Musxi. Tio estas la familioj de Levi laux iliaj patrodomoj.
3:21 De Gersxon la familio de la Libniidoj kaj la familio de la SXimeiidoj;  tio estas la familioj de la Gersxonidoj.
3:22 Iliaj kalkulitoj laux la nombro de cxiuj virseksuloj en la agxo de unu monato kaj pli prezentas la nombron de sep mil kvincent.
3:23 La familioj de la Gersxonidoj devas havi siajn tendojn malantaux la tabernaklo, okcidente.
3:24 Kaj la estro de la patrodomo de la Gersxonidoj estas Eljasaf, filo de Lael.
3:25 Kaj sub la gardado de la Gersxonidoj en la tabernaklo de kunveno estas la tabernaklo, kaj la tendo, gxiaj kovriloj, kaj la kovrotuko de la pordo de la tabernaklo de kunveno,
3:26 kaj la kurtenoj de la korto, kaj la kovrotuko de la pordo de la korto,  kiu estas cxirkaux la tabernaklo kaj cxirkaux la altaro, kaj la sxnuroj kun cxiuj arangxajxoj.
3:27 Kaj de Kehat estas la familio de la Amramidoj kaj la familio de la Jicharidoj kaj la familio de la HXebronidoj kaj la familio de la Uzielidoj;  tio estas la familioj de la Kehatidoj.
3:28 Laux la nombro de cxiuj virseksuloj en la agxo de unu monato kaj pli ili estas ok mil sescent, plenumantaj gardadon de la sanktejo.
3:29 La familioj de la Kehatidoj devas havi siajn tendojn flanke de la tabernaklo, sude.
3:30 Kaj la estro de la patrodomo de la familioj de la Kehatidoj estas Elcafan, filo de Uziel.
3:31 Kaj sub ilia gardado estu la kesto kaj la tablo kaj la kandelabro kaj la altaroj, kaj la sanktaj vazoj, per kiuj oni faras la servadon, kaj la kurteno kaj cxiuj gxiaj apartenajxoj.
3:32 Kaj la estro de la estroj de la Levidoj estas Eleazar, filo de la pastro Aaron; li kontrolas la plenumantojn de la gardado de la sanktejo.
3:33 De Merari estas la familio de la Mahxliidoj kaj la familio de la Musxiidoj; tio estas la familioj de Merari.
3:34 Kaj iliaj kalkulitoj laux la nombro de cxiuj virseksuloj en la agxo de unu monato kaj pli estas ses mil ducent.
3:35 Kaj la estro de la patrodomo de la familioj de Merari estas Curiel, filo de Abihxail; ili devas havi siajn tendojn flanke de la tabernaklo, norde.
3:36 Kaj sub la kontrolo kaj gardado de la filoj de Merari estas la tabuloj de la tabernaklo kaj gxiaj stangoj kaj gxiaj kolonoj kaj gxiaj bazoj kaj cxiuj gxiaj vazoj kaj gxia tuta arangxajxo,
3:37 kaj la kolonoj de la korto cxirkauxe kaj iliaj bazoj kaj iliaj najloj kaj iliaj sxnuroj.
3:38 Kaj antaux la tabernaklo, en la antauxa parto de la tabernaklo de kunveno, oriente, havos siajn tendojn Moseo kaj Aaron kaj liaj filoj,  plenumante la gardadon de la sanktejo, por gardi la Izraelidojn; sed se laiko alproksimigxos, li estu mortigita.
3:39 CXiuj kalkulitaj Levidoj, kiujn prikalkulis Moseo kaj Aaron laux la ordono de la Eternulo, laux iliaj familioj, cxiuj virseksuloj en la agxo de unu monato kaj pli, estis dudek du mil.
3:40 Kaj la Eternulo diris al Moseo:Prikalkulu cxiujn unuenaskitajn virseksulojn inter la Izraelidoj en la agxo de unu monato kaj pli, kaj faru registron de iliaj nomoj.
3:41 Kaj prenu la Levidojn por Mi, kiu estas la Eternulo, anstataux cxiuj unuenaskitoj el la Izraelidoj, kaj la brutojn de la Levidoj anstataux cxiuj unuenaskitoj el la brutoj de la Izraelidoj.
3:42 Kaj Moseo prikalkulis, kiel ordonis al li la Eternulo, cxiujn unuenaskitojn el la Izraelidoj.
3:43 Kaj estis cxiuj unuenaskitaj virseksuloj laux la nombro de la nomoj en la agxo de unu monato kaj pli laux la kalkulo dudek du mil ducent sepdek tri.
3:44 Kaj la Eternulo ekparolis al Moseo, dirante:
3:45 Prenu la Levidojn anstataux cxiuj unuenaskitoj el la Izraelidoj, kaj la brutojn de la Levidoj anstataux iliaj brutoj, kaj la Levidoj apartenu al Mi:Mi estas la Eternulo.
3:46 Kaj elacxete pro la ducent sepdek tri, kiuj estas superfluaj kompare kun la nombro de la Levidoj el la unuenaskitoj el la Izraelidoj,
3:47 prenu po kvin sikloj pro cxiu kapo, laux la sankta siklo prenu, po dudek geroj en siklo;
3:48 kaj donu la monon al Aaron kaj al liaj filoj, elacxete pro la superfluaj inter ili.
3:49 Kaj Moseo prenis la monon de la elacxeto de la superfluaj kompare kun tiuj, kiuj estis elacxetitaj per la Levidoj.
3:50 De la unuenaskitoj de la Izraelidoj li prenis la monon, mil tricent sesdek kvin siklojn laux la sankta siklo.
3:51 Kaj Moseo donis la monon de la elacxetitoj al Aaron kaj al liaj filoj,  laux la diro de la Eternulo, kiel ordonis la Eternulo al Moseo.
4:1 Kaj la Eternulo ekparolis al Moseo kaj al Aaron, dirante:
4:2 Prikalkulu la filojn de Kehat el inter la Levidoj laux iliaj familioj,  laux iliaj patrodomoj,
4:3 en la agxo de tridek jaroj kaj pli, gxis la agxo de kvindek jaroj, cxiujn kapablajn por servi, por fari laboron en la tabernaklo de kunveno.
4:4 Tio estas la servado de la Kehatidoj en la tabernaklo de kunveno, en la plejsanktejo.
4:5 Aaron kaj liaj filoj eniru, kiam la tendaro devos elmovigxi, kaj ili deprenu la kovrantan kurtenon kaj kovru per gxi la keston de atesto.
4:6 Kaj ili metu sur gxin tegon el antilopaj feloj, kaj ili sternu supre bluan tukon, kaj ili enmetu gxiajn stangojn.
4:7 Kaj sur la tablo de la panoj de propono ili sternu bluan tukon, kaj ili metu sur gxin la pladojn kaj la kulerojn kaj la tasojn kaj la pokalojn de la versxoferoj; kaj gxia konstanta pano estu sur gxi.
4:8 Kaj ili sternu sur tio rugxan tukon kaj kovru gxin per tego el antilopaj feloj, kaj ili enmetu gxiajn stangojn.
4:9 Kaj ili prenu bluan tukon kaj kovru la kandelabron de lumigado kaj gxiajn lucernojn kaj gxiajn prenilojn kaj gxiajn cindrujojn, kaj cxiujn gxiajn oleujojn, kiuj estas uzataj cxe gxi.
4:10 Kaj ili metu gxin kaj cxiujn gxiajn apartenajxojn en tegon el antilopaj feloj, kaj ili metu tion sur portilon.
4:11 Kaj sur la ora altaro ili sternu bluan tukon kaj tegu gxin per tego el antilopaj feloj, kaj ili enmetu gxiajn stangojn.
4:12 Kaj ili prenu cxiujn objektojn de servado, per kiuj oni servas en la sanktejo, kaj ili metu tion en bluan tukon kaj tegu tion per tego el antilopaj feloj kaj metu sur portilon.
4:13 Kaj ili purigu la altaron de la cindro kaj sternu sur gxi purpuran tukon.
4:14 Kaj ili metu sur gxin cxiujn gxiajn objektojn, per kiuj oni servas sur gxi, la karbujojn, la forkojn kaj la sxovelilojn kaj la kalikojn, cxiujn objektojn de la altaro, kaj ili sternu sur gxi tegon el antilopaj feloj, kaj ili enmetu gxiajn stangojn.
4:15 Kiam Aaron kaj liaj filoj finos la kovradon de la sanktejo kaj de cxiuj objektoj de la sanktejo cxe la elmovigxo de la tendaro, tiam venos la filoj de Kehat, por porti; sed ili ne ektusxu la sanktajxon, por ke ili ne mortu.  Tio estas la portajxo de la filoj de Kehat cxe la tabernaklo de kunveno.
4:16 Sub la gardado de Eleazar, filo de la pastro Aaron, estas la oleo por la lumigado kaj la bonodoraj incensoj kaj la konstanta farunofero kaj la oleo de sanktigado, la gardado de la tuta tabernaklo, kaj de cxio, kio estas en gxi,  de la sanktejo kaj de gxiaj objektoj.
4:17 Kaj la Eternulo ekparolis al Moseo kaj al Aaron, dirante:
4:18 Ne pereigu la tribon de la familioj Kehatidaj inter la Levidoj;
4:19 sed tion faru al ili, por ke ili vivu kaj ne mortu, kiam ili alproksimigxos al la plejsanktejo:Aaron kaj liaj filoj eniru kaj starigu ilin cxiun cxe lia servo kaj cxe lia portotajxo;
4:20 sed ili ne aliru, por rigardi, kiel oni dismetas la sanktajxojn, por ke ili ne mortu.
4:21 Kaj la Eternulo ekparolis al Moseo, dirante:
4:22 Prikalkulu ankaux la filojn de Gersxon laux iliaj patrodomoj, laux iliaj familioj.
4:23 De la havantaj la agxon de tridek jaroj kaj pli gxis la havantaj la agxon de kvindek jaroj kalkulu ilin, cxiujn, kiuj estas kapablaj por la servado, por plenumi laboron en la tabernaklo de kunveno.
4:24 Tio estas la laboro de la familioj Gersxonidaj, por servi kaj por porti:
4:25 ili portu la tapisxojn de la tabernaklo, kaj la tabernaklon de kunveno,  gxian kovrilon, kaj la tegon el la antilopaj feloj, kiu estas super gxi supre, kaj la kovrotukon de la pordo de la tabernaklo de kunveno,
4:26 kaj la kurtenojn de la korto, kaj la kovrotukon de la pordego de la korto, kiu estas cxirkaux la tabernaklo kaj cxirkaux la altaro, kaj iliajn sxnurojn kaj cxiujn iliajn servajn objektojn; kaj cxion, kion oni devas fari cxe ili, ili faru.
4:27 Laux la ordono de Aaron kaj de liaj filoj estu la tuta laborado de la Gersxonidoj, koncerne cxian ilian portadon kaj cxian ilian laboradon; kaj metu sub ilian gardadon cxion, kion ili portas.
4:28 Tio estas la laboro de la familioj de la Gersxonidoj en la tabernaklo de kunveno; kaj la kontrolon super ili havas Itamar, filo de la pastro Aaron.
4:29 La filojn de Merari prikalkulu laux iliaj familioj, laux ilia patrodomo.
4:30 De la havantaj la agxon de tridek jaroj kaj pli gxis la havantaj la agxon de kvindek jaroj prikalkulu ilin, cxiujn servokapablajn, por plenumi la laborojn de la tabernaklo de kunveno.
4:31 Kaj jen estas la ofico de ilia portado cxe ilia tuta laborado en la tabernaklo de kunveno:ili portu la tabulojn de la tabernaklo kaj gxiajn riglilojn kaj gxiajn kolonojn kaj gxiajn bazojn;
4:32 kaj la kolonojn de la korto cxirkauxe kaj iliajn bazojn kaj la najlojn kaj la sxnurojn kun cxiuj iliaj apartenajxoj kaj kun cxiuj iliaj servobjektoj; kaj lauxnome prikalkulu cxiujn objektojn, kiujn ili ofice devas porti.
4:33 Tio estas la laboro de la familioj de la Merariidoj cxe ilia tuta laborado en la tabernaklo de kunveno, sub la kontrolo de Itamar, filo de la pastro Aaron.
4:34 Kaj Moseo kaj Aaron kaj la estroj de la komunumo prikalkulis la Kehatidojn laux iliaj familioj kaj laux ilia patrodomo,
4:35 de la havantaj la agxon de tridek jaroj kaj pli gxis la havantaj la agxon de kvindek jaroj, cxiujn servokapablajn por la laborado en la tabernaklo de kunveno.
4:36 Kaj ilia kalkulita nombro laux iliaj familioj estis du mil sepcent kvindek.
4:37 Tio estas la kalkulitoj de la familioj Kehatidaj, de cxiuj laborantoj en la tabernaklo de kunveno, kiujn prikalkulis Moseo kaj Aaron laux la diro de la Eternulo per Moseo.
4:38 Kaj la kalkulitoj de la filoj de Gersxon laux iliaj familioj kaj laux ilia patrodomo,
4:39 de la havantaj la agxon de tridek jaroj kaj pli gxis la havantaj la agxon de kvindek jaroj, cxiuj servokapablaj por la laborado en la tabernaklo de kunveno,
4:40 ilia nombro laux iliaj familioj, laux ilia patrodomo, estis du mil sescent tridek.
4:41 Tio estas la kalkulitoj de la familioj de la filoj de Gersxon, de cxiuj laborantoj en la tabernaklo de kunveno, kiujn prikalkulis Moseo kaj Aaron laux la ordono de la Eternulo.
4:42 Kaj la kalkulitoj de la familioj de la filoj de Merari laux iliaj familioj, laux ilia patrodomo,
4:43 de la havantaj la agxon de tridek jaroj kaj pli gxis la havantaj la agxon de kvindek jaroj, cxiuj servokapablaj por la laborado en la tabernaklo de kunveno,
4:44 ilia nombro laux iliaj familioj estis tri mil ducent.
4:45 Tio estas la kalkulitoj de la familioj de la filoj de Merari, kiujn prikalkulis Moseo kaj Aaron laux la diro de la Eternulo per Moseo.
4:46 CXiuj kalkulitoj, kiujn prikalkulis Moseo kaj Aaron kaj la estroj de Izrael, la Levidoj laux iliaj familioj kaj laux ilia patrodomo,
4:47 de la havantaj la agxon de tridek jaroj kaj pli gxis la havantaj la agxon de kvindek jaroj, cxiuj servokapablaj por plenumi laboron kaj plenumi porton en la tabernaklo de kunveno,
4:48 ilia nombro estis ok mil kvincent okdek.
4:49 Laux la diro de la Eternulo per Moseo ili estis kalkulitaj, cxiu laux sia laboro kaj portado, kalkulitaj, kiel la Eternulo ordonis al Moseo.
5:1 Kaj la Eternulo ekparolis al Moseo, dirante:
5:2 Ordonu al la Izraelidoj, ke ili elsendu el la tendaro cxiujn leprulojn,  kaj cxiujn, kiuj havas elfluon, kaj cxiujn, kiuj malpurigxis de mortinto.
5:3 Kiel virojn, tiel ankaux virinojn elsendu, ekster la tendaron elsendu ilin, por ke ili ne malpurigu siajn tendarojn, inter kiuj Mi logxas.
5:4 Kaj la Izraelidoj faris tiel, kaj ili elsendis ilin ekster la tendaron;  kiel diris la Eternulo al Moseo, tiel faris la Izraelidoj.
5:5 Kaj la Eternulo ekparolis al Moseo, dirante:
5:6 Diru al la Izraelidoj:Se viro aux virino faros ian pekon kontraux homo,  farante per tio krimon kontraux la Eternulo, kaj tiu animo kulpigxos,
5:7 tiam ili konfesu sian pekon, kiun ili faris, kaj ili kompensu sian kulpon plene kaj aldonu gxian kvinonon, kaj donu al tiu, kontraux kiu ili kulpigxis.
5:8 Sed se tiu homo ne havas parencon, al kiu oni povus kompensi la kulpon,  tiam la kompenso de la kulpo apartenas al la Eternulo, por la pastro, krom la virsxafo de pekliberigo, per kiu li estos pekliberigita.
5:9 Kaj cxiu oferdono el cxiuj sanktajxoj de la Izraelidoj, kiujn ili alportas al la pastro, apartenas al li.
5:10 Kaj cxies sanktigitajxo al li apartenas. Se iu ion donas al la pastro,  gxi apartenu al li.
5:11 Kaj la Eternulo ekparolis al Moseo, dirante:
5:12 Parolu al la Izraelidoj, kaj diru al ili:Se ies edzino forflankigxos kaj pekos kontraux li,
5:13 kaj iu viro kusxos kun sxi sekskunigxe, kaj tio estos kasxita antaux sxia edzo, cxar sxi malpurigxis kasxe, kaj ne estos atestanto pri sxi kaj sxi ne estos kaptita;
5:14 sed atakos lin spirito de jxaluzo kaj li jxaluzos sian edzinon, kiam sxi estos malpurigxinta, aux atakos lin spirito de jxaluzo kaj li jxaluzos sian edzinon, kiam sxi ne estos malpurigxinta:
5:15 tiam la edzo alkonduku sian edzinon al la pastro, kaj alportu pro sxi kiel oferon dekonon de efo da hordea faruno; li ne versxu sur gxin oleon kaj ne metu sur gxin olibanon, cxar tio estas farunofero de jxaluzo, farunofero de memorigo, memorigante pri malbonago.
5:16 Kaj la pastro alproksimigos sxin kaj starigos sxin antaux la Eternulo;
5:17 kaj la pastro prenos sanktan akvon en argila vazo, kaj iom da tero, kiu estos sur la planko de la tabernaklo, la pastro prenos kaj jxetos en la akvon.
5:18 Kaj la pastro starigos la virinon antaux la Eternulo kaj disliberigos la harojn sur la kapo de la virino kaj donos en sxiajn manojn la farunoferon de la memorigo, tiun farunoferon de jxaluzo, kaj en la mano de la pastro estos akvo maldolcxa, malbeniga.
5:19 Kaj la pastro sxin jxurligos, kaj diros al la virino:Se neniu viro kusxis kun vi kaj se vi ne forflankigxis per malpurigxo kun alia viro anstataux via edzo, tiam restu sendifekta de cxi tiu maldolcxa malbeniga akvo;
5:20 sed se vi forflankigxis kun alia viro anstataux via edzo kaj se vi malpurigxis kaj iu viro kusxis kun vi krom via edzo-
5:21 la pastro jxurligos la virinon per jxuro de malbeno, kaj la pastro diros al la virino:Tiam la Eternulo fordonu vin al malbeno kaj al jxuro inter via popolo, farante vian femuron maldikigxinta kaj vian ventron sxvelinta;
5:22 kaj cxi tiu malbeniga akvo eniru en viajn internajxojn, por ke sxvelu via ventro kaj maldikigxu via femuro. Kaj la virino diros:Amen, amen!
5:23 Kaj la pastro enskribos tiun jxurligon en libro kaj lavos gxin per la maldolcxa akvo.
5:24 Kaj li trinkigos al la virino la maldolcxan malbenigan akvon, kaj eniros en sxin la malbeniga akvo por maldolcxo.
5:25 Kaj la pastro prenos el la mano de la virino la farunoferon de jxaluzo,  kaj li skuos la farunoferon antaux la Eternulo kaj portos gxin al la altaro.
5:26 Kaj la pastro prenos plenmanon el la farunofero, gxian parton de memorigo, kaj bruligos sur la altaro, kaj poste li trinkigos al la virino la akvon.
5:27 Kaj kiam li estos trinkiginta al sxi la akvon, tiam, se sxi malpurigxis kaj pekis kontraux sia edzo, eniros en sxin la malbeniga akvo por maldolcxo,  kaj sxvelos sxia ventro kaj maldikigxos sxia femuro; kaj la virino farigxos malbeno inter sia popolo.
5:28 Sed se la virino ne malpurigxis kaj sxi estas pura, tiam sxi restos sendifekta kaj povos naski infanojn.
5:29 Tio estas la legxo pri la jxaluzo, kiam virino forflankigxos kun alia viro anstataux sia edzo kaj malpurigxos,
5:30 aux kiam viron atakos spirito de jxaluzo kaj li jxaluzos sian edzinon;  tiam li starigu la edzinon antaux la Eternulo, kaj la pastro agu kun sxi laux la tuta tiu legxo.
5:31 Kaj la edzo estos pura de kulpo, kaj la edzino portos sian pekon.
6:1 Kaj la Eternulo ekparolis al Moseo, dirante:
6:2 Parolu al la Izraelidoj, kaj diru al ili:Se viro aux virino decidos fari sanktan promeson de konsekrigxo, por konsekri sin al la Eternulo,
6:3 tiam li devas deteni sin de vino kaj de ebriigajxo, vinagron vinan kaj vinagron de ebriigajxoj li ne devas trinki, kaj nenian trinkajxon el vinberoj li devas trinki, kaj vinberojn fresxajn aux sekigitajn li ne devas mangxi.
6:4 Dum la tuta tempo de sia konsekriteco li devas mangxi nenion, kio estas farita el vinberoj, de la kernoj gxis la sxelo.
6:5 Dum la tuta tempo de la promesita konsekriteco razilo ne devas ektusxi lian kapon; gxis la finigxo de la tempo, por kiu li konsekris sin al la Eternulo, li estas sankta; li lasu libere kreski la harojn de sia kapo.
6:6 Dum la tuta tempo, por kiu li konsekris sin al la Eternulo, li ne aliru al mortinta korpo.
6:7 Ne cxe sia patro, nek cxe sia patrino, nek cxe sia frato, nek cxe sia fratino li malpurigxu, se ili mortis; cxar konsekro al lia Dio estas sur lia kapo.
6:8 Dum la tuta tempo de sia konsekriteco li estas sankta al la Eternulo.
6:9 Kaj se iu mortos apud li subite, neatendite, kaj li malpurigos sian konsekritan kapon, li pritondu sian kapon en la tago de sia purigxo, en la sepa tago li gxin pritondu;
6:10 kaj en la oka tago li alportu du turtojn aux du kolombidojn al la pastro, al la pordo de la tabernaklo de kunveno.
6:11 Kaj la pastro faros el unu pekoferon kaj el la dua bruloferon, kaj li pekliberigos lin de tio, kion li pekis per la mortinta korpo, kaj li sanktigos lian kapon en tiu tago.
6:12 Kaj li konsekros sin al la Eternulo por la tempo de sia konsekriteco,  kaj li alportos jaragxan sxafidon kiel kulpoferon; kaj la tempo antauxa perdos sian valoron, cxar lia konsekriteco malpurigxis.
6:13 Kaj jen estas la legxo pri la konsekrito:kiam finigxos la tempo de lia konsekriteco, oni venigu lin al la pordo de la tabernaklo de kunveno;
6:14 kaj li alportu kiel oferon al la Eternulo unu jaragxan sxafidon sendifektan kiel bruloferon, kaj unu jaragxan sxafidinon sendifektan kiel pekoferon, kaj unu virsxafon sendifektan kiel pacoferon,
6:15 kaj korbon da macoj el delikata faruno, kukojn miksitajn kun oleo, kaj flanojn nefermentintajn, sxmiritajn per oleo, kaj ilian farunoferon kaj versxoferon.
6:16 Kaj la pastro prezentos tion antaux la Eternulon kaj faros lian pekoferon kaj lian bruloferon.
6:17 Kaj el la virsxafo li faros pacoferon al la Eternulo kune kun la korbo da macoj, kaj la pastro faros lian farunoferon kaj lian versxoferon.
6:18 Kaj la konsekrito pritondos cxe la pordo de la tabernaklo de kunveno sian konsekritan kapon, kaj li prenos la harojn de sia konsekrita kapo, kaj metos sur la fajron, kiu estas sub la pacofero.
6:19 Kaj la pastro prenos la kuiritan sxultron de la virsxafo kaj unu nefermentintan kukon el la korbo kaj unu nefermentintan flanon, kaj li metos tion sur la manon de la konsekrito, kiam tiu estos pritondinta sian konsekritan kapon.
6:20 Kaj la pastro skuos tion kiel skuoferon antaux la Eternulo; sanktigita gxi estu por la pastro, krom la brustajxo de skuado kaj la femuro de levado.  Poste la konsekrito povas trinki vinon.
6:21 Tio estas la legxo pri konsekrito, kiu donis sanktan promeson; lia ofero apartenas al la Eternulo pro lia konsekriteco, krom tio, kion permesos al li lia bonhavo; konforme al sia promeso, kiun li promesis, li faru, laux la legxo pri lia konsekriteco.
6:22 Kaj la Eternulo ekparolis al Moseo, dirante:
6:23 Diru al Aaron kaj al liaj filoj jene:Tiamaniere benu la Izraelidojn;  diru al ili:
6:24 La Eternulo vin benu kaj vin gardu;
6:25 La Eternulo lumu al vi per Sia vizagxo kaj favorkoru vin;
6:26 La Eternulo turnu Sian vizagxon al vi kaj donu al vi pacon.
6:27 Tiel ili metu Mian nomon sur la Izraelidojn, kaj Mi ilin benos.
7:1 En la tago, kiam Moseo finis la starigadon de la tabernaklo, kiam li sanktoleis gxin kaj sanktigis gxin kaj cxiujn gxiajn apartenajxojn kaj la altaron kaj cxiujn gxiajn apartenajxojn kaj sanktoleis ilin kaj sanktigis ilin,
7:2 tiam alportis la estroj de Izrael, la cxefoj de siaj patrodomoj, tiuj estroj de la triboj, tiuj, kiuj administris la kalkuladon-
7:3 ili alportis siajn oferojn antaux la Eternulon, ses kovritajn veturilojn kaj dek du bovojn, po unu veturilo de du estroj kaj po unu bovo de cxiu, kaj ili venigis tion antaux la tabernaklon.
7:4 Kaj la Eternulo ekparolis al Moseo, dirante:
7:5 Prenu de ili, kaj tio estu por la plenumado de la laboroj cxe la tabernaklo de kunveno; kaj donu tion al la Levidoj, al cxiu laux la speco de lia laborado.
7:6 Kaj Moseo prenis la veturilojn kaj la bovojn kaj donis ilin al la Levidoj.
7:7 Du veturilojn kaj kvar bovojn li donis al la filoj de Gersxon laux la speco de ilia laborado;
7:8 kaj kvar veturilojn kaj ok bovojn li donis al la filoj de Merari laux la speco de ilia laborado, sub la kontrolo de Itamar, filo de la pastro Aaron.
7:9 Sed al la filoj de Kehat li ne donis, cxar ili havis laboradon sanktan;  sur la sxultroj ili devis porti.
7:10 Kaj la estroj alportis oferojn por inauxgura dono de la altaro, en la tago, en kiu gxi estis sanktoleita; kaj la estroj alportis sian oferon antaux la altaron.
7:11 Kaj la Eternulo diris al Moseo:Po unu estro en tago ili alportu sian oferon por la inauxguro de la altaro.
7:12 En la unua tago la alportanto de sia ofero estis Nahxsxon, filo de Aminadab, de la tribo de Jehuda.
7:13 Kaj lia ofero estis:unu argxenta plado, havanta la pezon de cent tridek sikloj, unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:14 unu ora kulero deksikla, plena de incenso;
7:15 unu bovido, unu virsxafo, unu jaragxa sxafido por brulofero;
7:16 unu kapro por pekofero;
7:17 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Nahxsxon, filo de Aminadab.
7:18 En la dua tago alportis Natanel, filo de Cuar, estro de Isahxar.
7:19 Li alportis sian oferon, kiu estis:unu argxenta plado, havanta la pezon de cent tridek sikloj, unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:20 unu ora kulero deksikla, plena de incenso;
7:21 unu bovido, unu virsxafo, unu jaragxa sxafido por brulofero;
7:22 unu kapro por pekofero;
7:23 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Netanel, filo de Cuar.
7:24 En la tria tago-la estro de la Zebulunidoj, Eliab, filo de HXelon.
7:25 Lia ofero:unu argxenta plado, havanta la pezon de cent tridek sikloj,  unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:26 unu ora kulero deksikla, plena de incenso;
7:27 unu bovido, unu virsxafo, unu jaragxa sxafido por brulofero;
7:28 unu kapro por pekofero;
7:29 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Eliab, filo de HXelon.
7:30 En la kvara tago-la estro de la Rubenidoj, Elicur, filo de SXedeur.
7:31 Lia ofero:unu argxenta plado, havanta la pezon de cent tridek sikloj,  unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:32 unu ora kulero deksikla, plena de incenso;
7:33 unu bovido, unu virsxafo, unu jaragxa sxafido por brulofero;
7:34 unu kapro por pekofero;
7:35 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Elicur, filo de SXedeur.
7:36 En la kvina tago-la estro de la Simeonidoj, SXelumiel, filo de Curisxadaj.
7:37 Lia ofero:unu argxenta plado, havanta la pezon de cent tridek sikloj,  unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:38 unu ora kulero deksikla, plena de incenso;
7:39 unu bovido, unu virsxafo, unu jaragxa sxafido por brulofero;
7:40 unu kapro por pekofero;
7:41 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de SXelumiel, filo de Curisxadaj.
7:42 En la sesa tago-la estro de la Gadidoj, Eljasaf, filo de Deuel.
7:43 Lia ofero:unu argxenta plado, havanta la pezon de cent tridek sikloj,  unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:44 unu ora kulero deksikla, plena de incenso;
7:45 unu bovido, unu virsxafo, unu jaragxa sxafido por brulofero;
7:46 unu kapro por pekofero;
7:47 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Eljasaf, filo de Deuel.
7:48 En la sepa tago-la estro de la Efraimidoj, Elisxama, filo de Amihud.
7:49 Lia ofero:unu argxenta plado, havanta la pezon de cent tridek sikloj,  unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:50 unu ora kulero deksikla, plena de incenso;
7:51 unu bovido, unu virsxafo, unu jaragxa sxafido por brulofero;
7:52 unu kapro por pekofero;
7:53 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Elisxama, filo de Amihud.
7:54 En la oka tago-la estro de la Manaseidoj, Gamliel, filo de Pedacur.
7:55 Lia ofero:unu argxenta plado, havanta la pezon de cent tridek sikloj,  unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:56 unu ora kulero deksikla, plena de incenso;
7:57 unu bovido, unu virsxafo, unu jaragxa sxafido por brulofero;
7:58 unu kapro por pekofero;
7:59 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Gamliel, filo de Pedacur.
7:60 En la nauxa tago-la estro de la Benjamenidoj, Abidan, filo de Gideoni.
7:61 Lia ofero:unu argxenta plado, havanta la pezon de cent tridek sikloj,  unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:62 unu ora kulero deksikla, plena de incenso;
7:63 unu bovido, unu virsxafo, unu jaragxa sxafido por brulofero;
7:64 unu kapro por pekofero;
7:65 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Abidan, filo de Gideoni.
7:66 En la deka tago-la estro de la Danidoj, Ahxiezer, filo de Amisxadaj.
7:67 Lia ofero:unu argxenta plado, havanta la pezon de cent tridek sikloj,  unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:68 unu ora kulero deksikla, plena de incenso;
7:69 unu bovido, unu virsxafo, unu jaragxa sxafido por brulofero;
7:70 unu kapro por pekofero;
7:71 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Ahxiezer, filo de Amisxadaj.
7:72 En la dek-unua tago-la estro de la Asxeridoj, Pagiel, filo de Ohxran.
7:73 Lia ofero:unu argxenta plado, havanta la pezon de cent tridek sikloj,  unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:74 unu ora kulero deksikla, plena de incenso;
7:75 unu bovido, unu virsxafo, unu jaragxa sxafido por brulofero;
7:76 unu kapro por pekofero;
7:77 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Pagiel, filo de Ohxran.
7:78 En la dek-dua tago-la estro de la Naftaliidoj, Ahxira, filo de Enan.
7:79 Lia ofero:unu argxenta plado, havanta la pezon de cent tridek sikloj,  unu argxenta kaliko de sepdek sikloj, laux la sankta siklo, ambaux plenaj de delikata faruno, miksita kun oleo, por farunofero;
7:80 unu ora kulero deksikla, plena de incenso;
7:81 unu bovido, unu virsxafo, unu jaragxa sxafido por brulofero;
7:82 unu kapro por pekofero;
7:83 kaj por pacofero du bovoj, kvin virsxafoj, kvin virkaproj, kvin jaragxaj sxafidoj. Tio estis la ofero de Ahxira, filo de Enan.
7:84 Tia estis la inauxgura dono de la altaro, en la tago, en kiu gxi estis sanktoleita, de la estroj de Izrael:dek du argxentaj pladoj, dek du argxentaj kalikoj, dek du oraj kuleroj;
7:85 po cent tridek sikloj da argxento havis cxiu plado, kaj po sepdek cxiu kaliko; la tuta argxento de tiuj vazoj estis du mil kvarcent sikloj laux la sankta siklo.
7:86 Da oraj kuleroj plenaj de incenso estis dek du; po dek sikloj havis cxiu kulero, laux la sankta siklo; la tuta oro de la kuleroj estis cent dudek sikloj.
7:87 CXiuj brutoj por brulofero estis:dek du bovidoj, dek du virsxafoj, dek du jaragxaj sxafidoj, kaj al ili farunoferoj; kaj dek du kaproj por pekofero.
7:88 Kaj cxiuj brutoj por pacofero estis:dudek kvar bovoj, sesdek virsxafoj,  sesdek virkaproj, sesdek jaragxaj sxafidoj. Tio estis la inauxgura dono de la altaro, post kiam gxi estis sanktoleita.
7:89 Kaj kiam Moseo eniris en la tabernaklon de kunveno, por paroli kun Li,  li auxdis la Vocxon, parolantan al li de super la fermoplato, kiu estas sur la kesto de atesto, inter la du keruboj; kaj estis parolate al li.
8:1 Kaj la Eternulo ekparolis al Moseo, dirante:
8:2 Parolu al Aaron, kaj diru al li:Kiam vi ekbruligos la lucernojn, tiam sur la antauxan flankon de la kandelabro lumu la sep lucernoj.
8:3 Kaj Aaron tiel faris; sur la antauxan flankon de la kandelabro li lumigis la lucernojn, kiel la Eternulo ordonis al Moseo.
8:4 Kaj jen estas la arangxo de la kandelabro:forgxita el oro, de gxia trunko gxis gxiaj floroj, forgxita gxi estis; laux la modelo, kiun montris la Eternulo al Moseo, tiel li faris la kandelabron.
8:5 Kaj la Eternulo ekparolis al Moseo, dirante:
8:6 Prenu la Levidojn el inter la Izraelidoj kaj purigu ilin.
8:7 Kaj tiel agu kun ili, por purigi ilin:aspergu ilin per akvo propeka, kaj ili prirazu sian tutan korpon kaj lavu siajn vestojn kaj purigu sin.
8:8 Kaj ili prenu bovidon kaj al gxi farunoferon, delikatan farunon, miksitan kun oleo, kaj duan bovidon prenu por pekofero.
8:9 Kaj venigu la Levidojn antaux la tabernaklon de kunveno, kaj kunvenigu la tutan komunumon de la Izraelidoj.
8:10 Kaj alvenigu la Levidojn antaux la Eternulon, kaj la Izraelidoj metu siajn manojn sur la Levidojn.
8:11 Kaj Aaron faru super la Levidoj skuon antaux la Eternulo en la nomo de la Izraelidoj, por ke ili komencu fari la servon al la Eternulo.
8:12 Kaj la Levidoj metu siajn manojn sur la kapojn de la bovidoj, kaj faru el unu pekoferon kaj el la dua bruloferon al la Eternulo, por pekliberigi la Levidojn.
8:13 Kaj starigu la Levidojn antaux Aaron kaj antaux liaj filoj, kaj faru super ili skuon antaux la Eternulo.
8:14 Kaj tiel apartigu la Levidojn el inter la Izraelidoj, kaj la Levidoj apartenu al Mi.
8:15 Kaj post tio la Levidoj eniros, por servi en la tabernaklo de kunveno,  kiam vi estos puriginta ilin kaj plenuminta super ili la skuon.
8:16 CXar ili estas fordonitaj al Mi el inter la Izraelidoj; anstataux cxiuj utermalfermintoj unuenaskitoj el cxiuj Izraelidoj Mi prenis ilin por Mi.
8:17 CXar al Mi apartenas cxiuj unuenaskitoj de la Izraelidoj, el la homoj kaj el la brutoj; en la tago, en kiu Mi batis cxiujn unuenaskitojn en la lando Egipta, Mi sanktigis ilin por Mi.
8:18 Kaj Mi prenis la Levidojn anstataux cxiuj unuenaskitoj inter la Izraelidoj.
8:19 Kaj Mi fordonis la Levidojn al Aaron kaj al liaj filoj el inter la Izraelidoj, por ke ili faru servon pro la Izraelidoj en la tabernaklo de kunveno kaj por pekliberigi la Izraelidojn; por ke ne trafu la Izraelidojn frapo, se la Izraelidoj alproksimigxus al la sanktejo.
8:20 Kaj Moseo kaj Aaron kaj la tuta komunumo de la Izraelidoj agis kun la Levidoj konforme al cxio, kion la Eternulo ordonis al Moseo pri la Levidoj;  tiel agis kun ili la Izraelidoj.
8:21 Kaj la Levidoj sin purigis kaj lavis siajn vestojn, kaj Aaron faris super ili skuon antaux la Eternulo, kaj Aaron pekliberigis ilin, por purigi ilin.
8:22 Kaj post tio la Levidoj eniris, por plenumi sian servon en la tabernaklo de kunveno antaux Aaron kaj antaux liaj filoj; kiel la Eternulo ordonis al Moseo pri la Levidoj, tiel oni agis kun ili.
8:23 Kaj la Eternulo ekparolis al Moseo, dirante:
8:24 Jen estas, kio koncernas la Levidojn:de la agxo de dudek kvin jaroj kaj pli ili devas eniri en sian oficon pri la servado en la tabernaklo de kunveno.
8:25 Kaj de la agxo de kvindek jaroj ili retirigxos el la ofico de la servado kaj ne servos plu.
8:26 Tiam ili servos siajn fratojn en la tabernaklo de kunveno, plenumante gardadon, sed ne farante servadon. Tiel agu kun la Levidoj koncerne ilian oficon.
9:1 Kaj la Eternulo ekparolis al Moseo en la dezerto Sinaj en la dua jaro post ilia eliro el la lando Egipta, en la unua monato, dirante:
9:2 La Izraelidoj faru la Paskon en la difinita tempo.
9:3 En la dek-kvara tago de cxi tiu monato, cxirkaux la vespero, faru gxin en gxia tempo; laux cxiuj gxiaj legxoj kaj laux cxiuj gxiaj instrukcioj faru gxin.
9:4 Kaj Moseo diris al la Izraelidoj, ke ili faru la Paskon.
9:5 Kaj ili faris la Paskon en la unua monato, en la dek-kvara tago de la monato, cxirkaux la vespero, en la dezerto Sinaj; konforme al cxio, kion la Eternulo ordonis al Moseo, tiel faris la Izraelidoj.
9:6 Sed estis homoj, kiuj estis malpuraj pro ektusxo de mortinta homo kaj ne povis fari la Paskon en tiu tago; ili venis antaux Moseon kaj Aaronon en tiu tago;
9:7 kaj tiuj homoj diris al li:Ni estas malpuraj pro ektusxo de mortinta homo; kial ni estu esceptataj, ke ni ne alportu la oferon al la Eternulo en gxia tempo inter la Izraelidoj?
9:8 Kaj Moseo diris al ili:Staru; mi auxskultos, kion la Eternulo ordonos koncerne vin.
9:9 Kaj la Eternulo ekparolis al Moseo, dirante:
9:10 Parolu al la Izraelidoj, dirante:Se iu el vi aux el viaj estontaj generacioj estos malpura pro ektusxo de mortinta homo, aux se iu estos en malproksima vojiro, tamen li faru Paskon al la Eternulo.
9:11 En la dua monato, en la dek-kvara tago, cxirkaux la vespero ili faru gxin; kun macoj kaj maldolcxaj herboj ili gxin mangxu.
9:12 Ili ne lasu iom el gxi gxis la mateno, kaj oston ili ne rompu en gxi;  laux cxiuj ritoj de la Pasko ili faru gxin.
9:13 Sed se iu estas pura kaj ne trovigxas en vojiro kaj tamen ne faras la Paskon, ties animo ekstermigxos el inter sia popolo, cxar oferon al la Eternulo li ne alportis en gxia tempo; sian pekon portos tiu homo.
9:14 Kaj se logxos cxe vi fremdulo, li ankaux faru Paskon al la Eternulo;  laux la rito de la Pasko kaj laux gxia regularo li faru:sama regularo estu por vi, kiel por la fremdulo, tiel por la indigxeno.
9:15 En la tago, en kiu estis starigita la tabernaklo, nubo kovris la tabernaklon super la tendo de atesto, kaj vespere estis super la tabernaklo kvazaux aspekto de fajro gxis la mateno.
9:16 Tiel estis cxiam:nubo gxin kovris, kaj fajra aspekto en la nokto.
9:17 Kaj kiam levigxadis la nubo de super la tabernaklo, tuj poste elmovigxadis la Izraelidoj; kaj sur la loko, kie haltadis la nubo, tie starigadis sian tendaron la Izraelidoj.
9:18 Laux la ordono de la Eternulo la Izraelidoj elmovigxadis, kaj laux la ordono de la Eternulo ili starigadis sian tendaron; dum la tuta tempo, kiam la nubo restis super la tabernaklo, ili staradis tendare.
9:19 Kaj se la nubo restadis super la tabernaklo longan tempon, la Izraelidoj plenumadis la instrukcion de la Eternulo kaj ne elmovigxadis.
9:20 Iufoje la nubo restadis kelke da tagoj super la tabernaklo, sed ili laux la ordono de la Eternulo restadis tendare kaj laux la ordono de la Eternulo elmovigxadis.
9:21 Iufoje la nubo restadis de vespero gxis mateno; tiam, kiam la nubo levigxis matene, ili elmovigxadis; iufoje tagon kaj nokton-kiam la nubo levigxis, ili elmovigxadis.
9:22 Iufoje du tagojn aux monaton aux pli longan tempon-kiel longe la nubo super la tabernaklo restis super gxi, la Izraelidoj restadis tendare kaj ne elmovigxadis; sed kiam gxi levigxis, ili elmovigxadis.
9:23 Laux la ordono de la Eternulo ili restadis tendare, kaj laux la ordono de la Eternulo ili elmovigxadis; ili plenumadis la instrukcion de la Eternulo, konforme al tio, kiel la Eternulo ordonis per Moseo.
10:1 Kaj la Eternulo ekparolis al Moseo, dirante:
10:2 Faru al vi du argxentajn trumpetojn, forgxitaj faru ilin; kaj ili servu al vi por kunvokado de la komunumo kaj por elmovigxado de la tendaroj.
10:3 Kiam oni simple trumpetos per ili, tiam kolektigxu al vi la tuta komunumo antaux la pordo de la tabernaklo de kunveno.
10:4 Kaj se oni trumpetos per unu el ili, tiam kolektigxu al vi la princoj,  la milestroj de Izrael.
10:5 Kaj kiam vi trumpetos tambursone, tiam elmovigxu la tendaroj, kiuj staras oriente.
10:6 Kaj kiam vi trumpetos tambursone duan fojon, tiam elmovigxu la tendaroj,  kiuj staras sude; oni trumpetu tambursone, kiam ili devos elmovigxi.
10:7 Sed kiam oni devas kunvenigi la komunumon, tiam trumpetu simple, sed ne tambursone.
10:8 Kaj la filoj de Aaron, la pastroj, trumpetu per la trumpetoj; tio estu por vi legxo eterna en viaj generacioj.
10:9 Kaj kiam vi komencos militon en via lando kontraux malamiko, kiu premas vin, tiam trumpetu tambursone per trumpetoj; kaj tiam vi estos rememoritaj antaux la Eternulo, via Dio, kaj vi estos helpitaj kontraux viaj malamikoj.
10:10 Kaj en la tago de via gxojo kaj en viaj festoj kaj en viaj novmonataj tagoj trumpetu per trumpetoj cxe viaj bruloferoj kaj cxe viaj pacoferoj; kaj tio estos memorigo pri vi antaux via Dio:Mi estas la Eternulo, via Dio.
10:11 En la dua jaro, en la dua monato, en la dudeka tago de la monato,  levigxis la nubo de super la tabernaklo de atesto.
10:12 Kaj elmovigxis la Izraelidoj en sian vojiron el la dezerto Sinaj, kaj la nubo haltis en la dezerto Paran.
10:13 Kaj ili elmovigxis la unuan fojon konforme al la ordono de la Eternulo per Moseo.
10:14 Kaj unue elmovigxis la standardo de la tendaro de la Jehudaidoj laux iliaj tacxmentoj, kaj super gxia tacxmento estis Nahxsxon, filo de Aminadab.
10:15 Kaj super la tacxmento de la tribo de la Isahxaridoj estis Netanel,  filo de Cuar.
10:16 Kaj super la tacxmento de la tribo de la Zebulunidoj estis Eliab, filo de HXelon.
10:17 Kaj oni dismetis la tabernaklon, kaj elmovigxis la filoj de Gersxon kaj la filoj de Merari, portantaj la tabernaklon.
10:18 Kaj elmovigxis la standardo de la tendaro de Ruben laux iliaj tacxmentoj, kaj super gxia tacxmento estis Elicur, filo de SXedeur.
10:19 Kaj super la tacxmento de la tribo de la Simeonidoj estis SXelumiel,  filo de Curisxadaj.
10:20 Kaj super la tacxmento de la tribo de la Gadidoj estis Eljasaf, filo de Deuel.
10:21 Kaj elmovigxis la Kehatidoj, portantaj la sanktajxojn; sed oni starigis la tabernaklon antaux ilia alveno.
10:22 Kaj elmovigxis la standardo de la tendaro de la Efraimidoj laux iliaj tacxmentoj, kaj super gxia tacxmento estis Elisxama, filo de Amihud.
10:23 Kaj super la tacxmento de la tribo de la Manaseidoj estis Gamliel, filo de Pedacur.
10:24 Kaj super la tacxmento de la tribo de la Benjamenidoj estis Abidan,  filo de Gideoni.
10:25 Kaj elmovigxis la standardo de la tendaro de la Danidoj, la finulo de cxiuj tendaroj, laux iliaj tacxmentoj, kaj super gxia tacxmento estis Ahxiezer, filo de Amisxadaj.
10:26 Kaj super la tacxmento de la tribo de la Asxeridoj estis Pagiel, filo de Ohxran.
10:27 Kaj super la tacxmento de la tribo de la Naftaliidoj estis Ahxira, filo de Enan.
10:28 Tiaj estis la marsxoj de la Izraelidoj laux iliaj tacxmentoj. Kaj ili elmovigxis.
10:29 Kaj Moseo diris al HXobab, filo de Reuel la Midjanido, la bopatro de Moseo:Ni vojiras al tiu loko, pri kiu la Eternulo diris:GXin Mi donos al vi;  iru kun ni, kaj ni faros al vi bonon, cxar la Eternulo promesis bonon al Izrael.
10:30 Sed tiu diris al li:Mi ne iros, sed al mia lando kaj al mia parencaro mi iros.
10:31 Kaj li diris:Ho, ne forlasu nin; cxar vi scias, kie ni povas starigi tendaron en la dezerto, kaj vi estos por ni kiel okuloj;
10:32 se vi iros kun ni, tiam la bonon, kiun la Eternulo faros al ni, ni faros al vi.
10:33 Kaj ili ekvojiris for de la monto de la Eternulo vojon de tri tagoj;  kaj la kesto de la interligo de la Eternulo iris antaux ili la tritagan vojon, por esplori por ili lokon de ripozo.
10:34 Kaj la nubo de la Eternulo estis super ili dum la tago, kiam ili iris el la tendaro.
10:35 Kaj cxiufoje, kiam la kesto elmovigxis, Moseo diradis:Levigxu, ho Eternulo, kaj disjxetigxu Viaj malamikoj, kaj forkuru Viaj malamantoj for de Via vizagxo.
10:36 Kaj kiam gxi haltis, li diradis:Revenu, ho Eternulo, al la multegaj miloj de Izrael.
11:1 Kaj la popolo komencis murmuri pri sia malfelicxo al la oreloj de la Eternulo; kaj kiam la Eternulo tion auxdis, Lia kolero ekflamis; kaj ekbrulis inter ili fajro de la Eternulo, kaj gxi komencis ekstermadon en la rando de la tendaro.
11:2 Tiam la popolo ekkriis al Moseo, kaj Moseo pregxis al la Eternulo, kaj la fajro estingigxis.
11:3 Kaj li donis al tiu loko la nomon Tabera, cxar brulis inter ili la fajro de la Eternulo.
11:4 Kaj la aligxinta popolamaso inter ili komencis aperigi kapricojn; kaj ankaux la Izraelidoj ekploris, kaj diris:Kiu mangxigos al ni viandon?
11:5 Ni memoras la fisxojn, kiujn ni mangxis en Egiptujo senpage, la kukumojn kaj la melonojn kaj la poreojn kaj la bulbojn kaj la ajlojn.
11:6 Kaj nun nia animo velkas; estas nenio krom cxi tiu manao antaux niaj okuloj.
11:7 Kaj la manao estis kiel semo de koriandro, kaj gxia aspekto estis kiel la aspekto de bedelio.
11:8 La popolo disiradis kaj kolektadis kaj mueladis per muelsxtonoj aux pistadis en pistujo, kaj kuiradis en kaldrono kaj faradis el gxi kukojn; kaj gxia gusto estis kiel la gusto de oleaj kukoj.
11:9 Kaj kiam la roso faladis sur la tendaron en la nokto, tiam faladis sur gxin ankaux la manao.
11:10 Moseo auxdis, ke la popolo ploras en siaj familioj, cxiu cxe la pordo de sia tendo; kaj forte ekflamis la kolero de la Eternulo, kaj Moseon tio afliktis.
11:11 Kaj Moseo diris al la Eternulo:Kial Vi faris malbonon al Via sklavo?  kaj kial mi ne placxis al Vi, ke Vi metis la sxargxon de tiu tuta popolo sur min?
11:12 CXu mi embriigis tiun tutan popolon? aux cxu mi gxin naskis, ke Vi diris al mi:Portu gxin sur via brusto, kiel portas nutristino sucxinfanon, en la landon, pri kiu Vi jxuris al gxiaj patroj?
11:13 Kie mi prenos viandon, por doni al tiu tuta popolo? cxar ili ploras antaux mi, dirante:Donu al ni viandon por mangxi.
11:14 Ne povas mi sola porti tiun tutan popolon, cxar gxi estas tro peza por mi.
11:15 Kaj se Vi tiel agas kun mi, tiam mortigu min, se mi placxas al Vi, por ke mi ne vidu mian malfelicxon.
11:16 Tiam la Eternulo diris al Moseo:Kolektu al Mi sepdek virojn el la plejagxuloj de Izrael, pri kiuj vi scias, ke ili estas la plejagxuloj de la popolo kaj gxiaj gvidantoj, kaj prenu ilin al la tabernaklo de kunveno, ke ili starigxu tie kun vi.
11:17 Kaj Mi mallevigxos kaj parolos tie kun vi, kaj Mi deprenos iom de la spirito, kiu estas sur vi, kaj Mi metos sur ilin, por ke ili portu kun vi la sxargxon de la popolo kaj por ke vi ne portu sola.
11:18 Kaj al la popolo diru:Preparigxu por morgaux, kaj vi mangxos viandon;  cxar vi ploris al la oreloj de la Eternulo, dirante:Kiu mangxigos al ni viandon? bone estis al ni en Egiptujo-tial la Eternulo donos al vi viandon,  kaj vi mangxos.
11:19 Ne dum unu tago vi mangxos, kaj ne dum du tagoj kaj ne dum kvin tagoj kaj ne dum dek tagoj kaj ne dum dudek tagoj;
11:20 sed dum tuta monato, gxis gxi eliros tra viaj nazotruoj kaj farigxos al vi abomenajxo, pro tio, ke vi malsxatis la Eternulon, kiu estas inter vi, kaj vi ploris antaux Li, dirante:Por kio ni eliris el Egiptujo?
11:21 Kaj Moseo diris:El sescent mil piedirantoj konsistas la popolo, en kies mezo mi estas; kaj Vi diras:Mi donos al ili viandon, ke ili mangxos dum tuta monato!
11:22 CXu oni bucxu por ili sxafojn kaj bovojn, por ke suficxu por ili? aux cxu cxiujn fisxojn de la maro oni kolektu por ili, por ke suficxu por ili?
11:23 Tiam la Eternulo diris al Moseo:CXu la brako de la Eternulo estas tro mallonga? nun vi vidos, cxu plenumigxos al vi Mia vorto, aux ne.
11:24 Kaj Moseo eliris, kaj transdiris al la popolo la vortojn de la Eternulo; kaj li kolektis sepdek virojn el la plejagxuloj de la popolo, kaj li starigis ilin cxirkaux la tabernaklo.
11:25 Kaj la Eternulo mallevigxis en nubo kaj parolis kun li, kaj Li deprenis iom de la spirito, kiu estis sur li, kaj metis sur la sepdek virojn plejagxulojn. Kaj kiam haltis sur ili la spirito, ili ekprofetis kaj ne cxesis.
11:26 Sed restis du viroj en la tendaro; la nomo de unu estis Eldad, kaj la nomo de la dua estis Medad; kaj suriris sur ilin la spirito-cxar ili estis inter la enskribitaj, sed ne eliris al la tabernaklo-kaj ili ekprofetis en la tendaro.
11:27 Tiam kuris junulo kaj raportis al Moseo, kaj diris:Eldad kaj Medad profetas en la tendaro.
11:28 Kaj respondis Josuo, filo de Nun, kaj servanto de Moseo detempe de lia juneco, kaj diris:Mia sinjoro Moseo, malpermesu al ili.
11:29 Sed Moseo diris al li:CXu vi jxaluzas pri mi? estus dezirinde, ke la tuta popolo de la Eternulo farigxu profetoj, se la Eternulo metus Sian spiriton sur ilin.
11:30 Kaj revenis Moseo en la tendaron, li kaj la plejagxuloj de Izrael.
11:31 Kaj vento elmovigxis de la Eternulo, kaj alportis de la maro koturnojn kaj jxetis ilin sur la tendaron, sur la spaco de unutaga irado sur unu flanko kaj sur la spaco de unutaga irado sur la dua flanko, cxirkaux la tendaro kaj en denseco de du ulnoj super la tero.
11:32 Kaj la popolo staris tiun tutan tagon kaj la tutan nokton kaj la tutan morgauxan tagon kaj kolektis la koturnojn; kiu kolektis plej malmulte,  kolektis dek hxomerojn; kaj ili diskusxigis ilin al si cxirkaux la tendaro.
11:33 Kiam la viando estis ankoraux inter iliaj dentoj kaj ankoraux ne estis konsumita, ekflamis kontraux la popolo la kolero de la Eternulo, kaj la Eternulo frapis la popolon per tre granda frapo.
11:34 Kaj oni donis al tiu loko la nomon Kibrot-Hataava, cxar tie oni enterigis la homojn, kiuj kapricis.
11:35 De Kibrot-Hataava la popolo ekvojiris al HXacerot kaj restis en HXacerot.
12:1 Kaj ekparolis Mirjam kaj Aaron kontraux Moseo pro la edzino Etiopino,  kiun li prenis; cxar li prenis al si edzinon Etiopinon.
12:2 Kaj ili diris:CXu nur kun Moseo parolis la Eternulo? Li parolis ja ankaux kun ni. Kaj la Eternulo tion auxdis.
12:3 Sed Moseo estis homo tre modesta, pli ol cxiuj homoj sur la tero.
12:4 Kaj subite diris la Eternulo al Moseo kaj al Aaron kaj al Mirjam:Eliru vi tri al la tabernaklo de kunveno. Kaj ili eliris cxiuj tri.
12:5 Kaj la Eternulo mallevigxis en nuba kolono kaj starigxis cxe la pordo de la tabernaklo, kaj Li vokis Aaronon kaj Mirjamon, kaj ili ambaux eliris.
12:6 Kaj Li diris:Auxskultu Miajn vortojn:se iu el vi estas profeto de la Eternulo, Mi aperas al li en vizio, Mi parolas kun li en songxo;
12:7 sed ne tiel estas kun Mia sklavo Moseo:en Mia tuta domo li estas konfidato.
12:8 Busxon kontraux busxo Mi parolas kun li, kaj malkasxe, ne per enigmoj;  kaj la bildon de la Eternulo li vidas. Kial vi ne timis paroli kontraux Mia sklavo Moseo?
12:9 Kaj ekflamis la kolero de la Eternulo kontraux ili, kaj Li foriris.
12:10 Kaj la nubo forturnigxis de super la tabernaklo, kaj jen Mirjam kovrigxis per lepro, kiel per negxo. Kaj Aaron turnigxis al Mirjam, kaj li ekvidis, ke sxi estas lepra.
12:11 Kaj Aaron diris al Moseo:Mi petas, mia sinjoro, ne kalkulu al ni kiel pekon, ke ni agis malsagxe kaj ke ni pekis;
12:12 ho, sxi ne estu kiel malvivulo, cxe kiu tuj post la eliro el la ventro de sia patrino forkonsumigxis jam duono de la korpo.
12:13 Kaj Moseo ekkriis al la Eternulo, dirante:Mi petas Vin, ho Dio, sanigu sxin.
12:14 Kaj la Eternulo diris al Moseo:Se sxia patro estus kracxinta sur sxian vizagxon, cxu sxi tiam ne hontus sep tagojn? sxi estu do ensxlosita dum sep tagoj ekster la tendaro, kaj poste sxi revenu.
12:15 Kaj Mirjam estis ensxlosita ekster la tendaro dum sep tagoj; kaj la popolo ne elmovigxis, gxis Mirjam revenis.
12:16 Poste la popolo ekvojiris de HXacerot kaj haltis tendare en la dezerto Paran.
13:1 Kaj la Eternulo ekparolis al Moseo, dirante:
13:2 Sendu virojn, ke ili esplorrigardu la landon Kanaanan, kiun Mi donas al la Izraelidoj; po unu viro el cxiu tribo de iliaj patroj sendu, cxiu estu eminentulo inter ili.
13:3 Kaj Moseo sendis ilin el la dezerto Paran laux la ordono de la Eternulo;  cxiuj ili estis eminentuloj inter la Izraelidoj.
13:4 Kaj jen estas iliaj nomoj:el la tribo de Ruben, SXamua, filo de Zakur;
13:5 el la tribo de Simeon, SXafat, filo de HXori;
13:6 el la tribo de Jehuda, Kaleb, filo de Jefune;
13:7 el la tribo de Isahxar, Jigal, filo de Jozef;
13:8 el la tribo de Efraim, Hosxea, filo de Nun;
13:9 el la tribo de Benjamen, Palti, filo de Rafu;
13:10 el la tribo de Zebulun, Gadiel, filo de Sodi;
13:11 el la tribo de Jozef, el la tribo de Manase, Gadi, filo de Susi;
13:12 el la tribo de Dan, Amiel, filo de Gemali;
13:13 el la tribo de Asxer, Setur, filo de Mihxael;
13:14 el la tribo de Naftali, Nahxbi, filo de Vofsi;
13:15 el la tribo de Gad, Geuel, filo de Mahxi.
13:16 Tio estas la nomoj de la viroj, kiujn Moseo sendis, por esplorrigardi la landon. Kaj Moseo donis al Hosxea, filo de Nun, la nomon Josuo.
13:17 Kaj Moseo sendis ilin, por esplorrigardi la landon Kanaanan, kaj diris al ili:Iru tien tra la Sudo kaj suriru sur la monton;
13:18 kaj rigardu la landon, kia gxi estas; kaj la popolon, kiu logxas en gxi, cxu gxi estas forta aux malforta, cxu gxi estas malgrandnombra aux grandnombra;
13:19 kaj kia estas la tero, sur kiu gxi sidas, cxu gxi estas bona aux malbona; kaj kiaj estas la urboj, en kiuj gxi logxas, cxu en tendaroj aux en fortikajxoj;
13:20 kaj kia estas la tero, cxu gxi estas grasa aux malgrasa, cxu estas sur gxi arboj aux ne estas; kaj estu kuragxaj, kaj prenu iom el la fruktoj de la lando. Kaj tiam estis la tempo de maturigxado de vinberoj.
13:21 Kaj ili iris kaj esplorrigardis la landon de la dezerto Cin gxis Rehxob antaux HXamat.
13:22 Kaj ili iris tra la Sudo, kaj venis gxis HXebron, kie logxis Ahximan,  SXesxaj, kaj Talmaj, idoj de Anak. (HXebron estis konstruita sep jarojn antaux ol Coan de Egiptujo.)
13:23 Kaj ili venis gxis la valo Esxkol, kaj ili detrancxis tie brancxon kun unu peniko da vinberoj, kaj ili ekportis gxin sur stango duope; ankaux iom da granatoj kaj da figoj.
13:24 Al tiu loko oni donis la nomon Esxkol, pro la peniko da vinberoj, kiun detrancxis tie la Izraelidoj.
13:25 Kaj ili revenis post la esplorrigardo de la lando post kvardek tagoj.
13:26 Kaj ili iris kaj venis al Moseo kaj al Aaron kaj al la tuta komunumo de la Izraelidoj en la dezerton Paran, en la lokon Kadesx, kaj donis al ili raporton kaj al la tuta komunumo kaj montris al ili la fruktojn de la lando.
13:27 Kaj ili rakontis al li, kaj diris:Ni venis en la landon, en kiun vi sendis nin, kaj efektive en gxi fluas lakto kaj mielo, kaj jen estas gxiaj fruktoj;
13:28 sed forta estas la popolo, kiu logxas en la lando, kaj la urboj estas fortikigitaj, tre grandaj; kaj ankaux la idojn de Anak ni vidis tie.
13:29 Amalek logxas en la suda parto de la lando, kaj la HXetidoj kaj Jebusidoj kaj Amoridoj logxas sur la monto, kaj la Kanaanidoj logxas apud la maro kaj sur la bordo de Jordan.
13:30 Kaj Kaleb trankviligis la popolon antaux Moseo, kaj diris:Ni iros, kaj ni ekposedos gxin, cxar ni povas gxin venki.
13:31 Sed la viroj, kiuj iris kun li, diris:Ni ne povas iri al tiu popolo,  cxar gxi estas pli forta ol ni.
13:32 Kaj pri la lando, kiun ili esplorrigardis, ili disvastigis inter la Izraelidoj malbonan famon, dirante:La lando, kiun ni trapasis por esplorrigardi gxin, estas lando, kiu formangxas siajn logxantojn, kaj la tuta popolo, kiun ni vidis en gxi, estas homoj grandkreskaj;
13:33 kaj tie ni vidis la gigantojn, la idojn de Anak el la gigantoj, kaj ni estis en niaj okuloj kiel lokustoj, kaj tiaj ni estis ankaux en iliaj okuloj.
14:1 Tiam tumultigxis la tuta komunumo kaj ekkriis, kaj la popolo ploris en tiu nokto.
14:2 Kaj ekmurmuris kontraux Moseo kaj kontraux Aaron cxiuj Izraelidoj, kaj la tuta komunumo diris al ili:Ho, se ni estus mortintaj en la lando Egipta,  aux se ni mortus en cxi tiu dezerto!
14:3 Kaj por kio la Eternulo irigas nin en tiun landon, por ke ni falu de glavo? niaj edzinoj kaj infanoj farigxos militakiro. CXu ne estas pli bone,  ke ni revenu Egiptujon?
14:4 Kaj ili diris unu al alia:Ni starigu al ni estron, kaj ni reiru Egiptujon.
14:5 Tiam Moseo kaj Aaron jxetigxis vizagxaltere antaux la tuta anaro de la komunumo de la Izraelidoj.
14:6 Kaj Josuo, filo de Nun, kaj Kaleb, filo de Jefune, el tiuj, kiuj esplorrigardis la landon, dissxiris siajn vestojn,
14:7 kaj ili diris al la tuta komunumo de la Izraelidoj jene:La lando, kiun ni trapasis, por esplorrigardi gxin, tiu lando estas tre, tre bona.
14:8 Se la Eternulo estos favorkora al ni, Li venigos nin en tiun landon kaj donos gxin al ni, tiun landon, en kiu fluas lakto kaj mielo.
14:9 Nur ne ribelu kontraux la Eternulo, kaj ne timu la popolon de la lando,  cxar nia mangxotajxo ili estas; ilia sxirmo forigxis de ili, kaj la Eternulo estas kun ni; ne timu ilin.
14:10 Kaj la tuta komunumo diris, ke oni mortigu ilin per sxtonoj. Sed la majesto de la Eternulo aperis en la tabernaklo de kunveno antaux cxiuj Izraelidoj.
14:11 Kaj la Eternulo diris al Moseo:GXis kiam incitados Min cxi tiu popolo?  kaj gxis kiam gxi ne kredos al Mi, malgraux cxiuj pruvosignoj, kiujn Mi faris meze de gxi?
14:12 Mi frapos gxin per pesto kaj ekstermos gxin, kaj Mi faros el vi popolon pli grandan kaj pli fortan ol gxi.
14:13 Sed Moseo diris al la Eternulo:Auxdos la Egiptoj, el inter kiuj Vi elkondukis cxi tiun popolon per Via forto,
14:14 kaj ili diros al la logxantoj de tiu lando, kiuj auxdis, ke Vi, la Eternulo, estas meze de cxi tiu popolo, kaj ke Vi, la Eternulo, montris Vin al ili okulon kontraux okulo, kaj ke Via nubo staras super ili, kaj ke Vi iras antaux ili dum la tago en nuba kolono kaj dum la nokto en kolono fajra;
14:15 se Vi ekstermos cxi tiun popolon kiel unu homon, tiam la popoloj, kiuj auxdis la famon pri Vi, dirus:
14:16 CXar la Eternulo ne povis venigi cxi tiun popolon en la landon, pri kiu Li jxuris al ili, tial Li bucxis ilin en la dezerto.
14:17 Nun montrigxu do granda la forto de mia Sinjoro, laux la parolo, kiun Vi diris:
14:18 La Eternulo estas longepacienca kaj multe favorkora; Li pardonas kulpon kaj krimon, sed antaux Li neniu estas senkulpa; Li punas la kulpon de patroj sur filoj kaj nepoj, en la tria kaj kvara generacioj.
14:19 Ho, pardonu la kulpon de cxi tiu popolo laux Via granda favorkoreco kaj kiel Vi pardonadis al cxi tiu popolo de Egiptujo gxis nun.
14:20 Kaj la Eternulo diris:Mi pardonis konforme al via diro;
14:21 sed kiel Mi vivas kaj kiel de la gloro de la Eternulo estas plena la tuta tero,
14:22 cxiuj homoj, kiuj vidis Mian gloron kaj Miajn pruvosignojn, kiujn Mi faris en Egiptujo kaj en la dezerto, kaj provis Min jam dek fojojn kaj ne auxskultis Mian vocxon,
14:23 ne vidos la landon, pri kiu Mi jxuris al iliaj patroj, kaj cxiuj, kiuj incitis Min, ne vidos gxin.
14:24 Sed Mian sklavon Kaleb, cxar estis en li spirito alia kaj li estis obeema al Mi, lin Mi venigos en la landon, en kiun li iris, kaj lia idaro heredos gxin.
14:25 Sed la Amalekidoj kaj Kanaanidoj logxas en la valo; morgaux turnu vin kaj ekiru en la dezerton sur la vojo al la Rugxa Maro.
14:26 Kaj la Eternulo ekparolis al Moseo kaj al Aaron, dirante:
14:27 GXis kiam cxi tiu malbona komunumo murmuros kontraux Mi? la murmuradon de la Izraelidoj, kiun ili murmuras kontraux Mi, Mi auxdis.
14:28 Diru al ili:Kiel Mi vivas, diras la Eternulo, kiel vi parolis al Miaj oreloj, tiel Mi faros al vi:
14:29 en cxi tiu dezerto falos viaj kadavroj, kaj el cxiuj viaj kalkulitoj,  laux via tuta kalkulo, en la agxo de dudek jaroj kaj pli, kiuj murmuris kontraux Mi,
14:30 neniu venos en la landon, pri kiu Mi levis Mian manon, ke Mi logxigos vin en gxi, neniu krom Kaleb, filo de Jefune, kaj Josuo, filo de Nun.
14:31 Viajn infanojn, pri kiuj vi diris, ke ili farigxos militakiro, Mi venigos tien, kaj ili ekkonos la landon, kiun vi malsxatis.
14:32 Sed vi-viaj kadavroj falos en cxi tiu dezerto.
14:33 Kaj viaj filoj estos pasxtistoj en la dezerto dum kvardek jaroj, kaj portos vian malcxastecon, gxis kiam viaj kadavroj konsumigxos en la dezerto.
14:34 Laux la nombro de la tagoj, dum kiuj vi esplorrigardis la landon,  kvardek tagoj, po jaro pro cxiu tago, vi portos la punon pro via malbonago dum kvardek jaroj, por ke vi ekkonu Mian malfavoron.
14:35 Mi, la Eternulo, tion diris:tion Mi faros al tiu tuta malbona komunumo,  kiu ribelis kontraux Mi; en cxi tiu dezerto ili pereos kaj cxi tie ili mortos.
14:36 Kaj la viroj, kiujn Moseo sendis, por esplorrigardi la landon, kaj kiuj revenis kaj murmurigis kontraux li la tutan komunumon, disvastigante malbonan famon pri la lando-
14:37 tiuj viroj, kiuj disvastigis malbonan famon pri la lando, mortis de pesto antaux la Eternulo.
14:38 Sed Josuo, filo de Nun, kaj Kaleb, filo de Jefune, restis vivaj el tiuj viroj, kiuj iris, por esplorrigardi la landon.
14:39 Kaj Moseo diris tiujn vortojn al cxiuj Izraelidoj, kaj la popolo tre malgxojis.
14:40 Kaj ili levigxis frumatene, kaj iris sur la supron de la monto,  dirante:Jen ni estas, kaj ni iru sur la lokon, pri kiu parolis la Eternulo;  cxar ni pekis.
14:41 Sed Moseo diris:Por kio vi kontrauxagas al la vortoj de la Eternulo?  tio ja ne sukcesos.
14:42 Ne iru, cxar la Eternulo ne estas inter vi; kaj ne estu frapataj antaux viaj malamikoj.
14:43 CXar la Amalekidoj kaj la Kanaanidoj estas tie antaux vi, kaj vi falos de glavo; cxar pro tio, ke vi deturnigxis de la Eternulo, la Eternulo ne estos kun vi.
14:44 Sed ili obstinis, kaj iris sur la supron de la monto; tamen la kesto de la interligo de la Eternulo kaj Moseo ne eliris el la tendaro.
14:45 Kaj malsupreniris la Amalekidoj kaj la Kanaanidoj, kiuj logxis sur la monto, kaj batis ilin kaj persekutis ilin gxis HXorma.
15:1 Kaj la Eternulo ekparolis al Moseo, dirante:
15:2 Parolu al la Izraelidoj, kaj diru al ili:Kiam vi venos en la landon de via logxado, kiun Mi donas al vi,
15:3 kaj vi faros fajroferon al la Eternulo, bruloferon aux bucxoferon,  plenumante sanktan promeson aux farante memvolan oferon, aux en viaj festoj,  por fari agrablan odorajxon al la Eternulo el grandaj brutoj aux el malgrandaj:
15:4 tiam la oferdonanto devas alporti al la Eternulo farunoferon el dekono de efo da delikata faruno, miksita kun kvarono de hino da oleo;
15:5 kaj da vino por versxofero kvaronon de hino aldonu al la brulofero aux al la bucxofero al cxiu sxafido.
15:6 Kaj cxe sxafo alportu farunoferon el du dekonoj de efo da delikata faruno, miksita kun triono de hino da oleo.
15:7 Kaj da vino por versxofero trionon de hino; alportu tion kiel agrablan odorajxon al la Eternulo.
15:8 Kaj se bovidon vi alportos kiel bruloferon aux bucxoferon, por plenumi sanktan promeson, aux kiel pacoferon al la Eternulo,
15:9 tiam kun la bovido oni devas alporti farunoferon el tri dekonoj de efo da delikata faruno, miksita kun duono de hino da oleo;
15:10 kaj da vino por versxofero alportu duonon de hino kiel fajroferon,  agrablan odorajxon al la Eternulo.
15:11 Tiel oni devas fari cxe cxiu bovo aux cxe cxiu sxafo aux cxe brutido el sxafoj aux kaproj.
15:12 Laux la nombro de la oferoj, kiujn vi faros, agu tiel cxe cxiu, laux ilia nombro.
15:13 CXiu indigxeno faru tion tiamaniere, alportante fajroferon, agrablan odorajxon al la Eternulo.
15:14 Kaj se logxas inter vi fremdulo aux kiu ajn estas inter vi en viaj generacioj, kaj li alportos fajroferon, agrablan odorajxon al la Eternulo,  tiam li faru tiel, kiel vi faras.
15:15 Por la tuta komunumo devas esti unu legxo, por vi kaj por la fremdulo inter vi; legxo eterna en viaj generacioj, kiel por vi, tiel ankaux por la fremdulo, estu antaux la Eternulo.
15:16 Unu legxo kaj unu rajto estu por vi, kaj por la fremdulo, kiu logxas kun vi.
15:17 Kaj la Eternulo ekparolis al Moseo, dirante:
15:18 Parolu al la Izraelidoj, kaj diru al ili:Kiam vi venos en la landon, en kiun Mi vin kondukas,
15:19 kaj vi mangxos la panon de tiu lando, tiam donu oferdonon al la Eternulo.
15:20 Kiel unuaajxon el via pasto alportu oferdone kukon; kiel oferdonon el la grenejo, tiel oferdonu gxin.
15:21 El la unuaajxoj de via pasto donu al la Eternulo oferdonon en viaj generacioj.
15:22 Kaj se vi eraros, kaj ne plenumos cxiujn tiujn ordonojn, kiujn la Eternulo diris al Moseo,
15:23 cxion, kion la Eternulo ordonis al vi per Moseo, de la tago, en kiu la Eternulo ordonis, kaj plue, en viaj generacioj;
15:24 tiam se pro neatento de la komunumo estis farita la eraro, la tuta komunumo alportu unu bovidon kiel bruloferon, kiel agrablan odorajxon al la Eternulo, kun gxia farunofero kaj gxia versxofero laux la regularo, kaj unu kapron kiel pekoferon.
15:25 Kaj la pastro pekliberigos la tutan komunumon de la Izraelidoj, kaj estos pardonite al ili; cxar tio estis eraro, kaj ili alportis sian oferon,  fajroferon al la Eternulo, kaj sian pekoferon antaux la Eternulo pro sia peko.
15:26 Kaj estos pardonite al la tuta komunumo de la Izraelidoj, kaj al la fremdulo, kiu logxas inter ili; cxar la tuta popolo eraris.
15:27 Kaj se unu homo pekos per eraro, tiam li alportu kaprinon jaragxan kiel pekoferon.
15:28 Kaj la pastro pekliberigos la homon, kiu eraris, pekante per eraro antaux la Eternulo; li pekliberigos lin, kaj estos pardonite al li.
15:29 Kiel por la indigxeno el la Izraelidoj, tiel ankaux por la fremdulo,  kiu logxas inter ili, unu legxo estu por vi por tiu, kiu eraris.
15:30 Sed se iu faris ion per mano malhumila, cxu li estas indigxeno, cxu fremdulo, li blasfemis kontraux la Eternulo; kaj ekstermigxos tiu homo el inter sia popolo;
15:31 cxar la vorton de la Eternulo li malestimis kaj Lian ordonon li malobeis; ekstermigxu tiu homo, lia peko estas sur li.
15:32 Kiam la Izraelidoj estis en la dezerto, ili trovis homon, kiu kolektis lignon en tago sabata.
15:33 Kaj tiuj, kiuj trovis lin, kiam li kolektis lignon, alkondukis lin al Moseo kaj al Aaron kaj al la tuta komunumo.
15:34 Kaj oni metis lin en gardejon, cxar ne estis ankoraux klarigite, kion oni devas fari al li.
15:35 Kaj la Eternulo diris al Moseo:Tiu homo mortu; per sxtonoj mortigu lin la tuta komunumo ekster la tendaro.
15:36 Kaj la tuta komunumo elkondukis lin ekster la tendaron kaj mortigis lin per sxtonoj, kaj li mortis; kiel la Eternulo ordonis al Moseo.
15:37 Kaj la Eternulo diris al Moseo jene:
15:38 Parolu al la Izraelidoj, kaj diru al ili, ke ili faru al si kvastojn sur la randoj de siaj vestoj en siaj generacioj, kaj ili enmetu en la kvaston de la rando fadenon bluan.
15:39 Kaj gxi estu por vi kvasto, kiun rigardante, vi rememoros cxiujn ordonojn de la Eternulo kaj plenumos ilin kaj ne iros laux viaj koroj kaj viaj okuloj, kiujn vi malcxaste sekvadas;
15:40 por ke vi memoru kaj plenumu cxiujn Miajn ordonojn kaj estu sanktaj antaux via Dio.
15:41 Mi estas la Eternulo, via Dio, kiu elkondukis vin el la lando Egipta,  por ke Mi estu via Dio. Mi estas la Eternulo, via Dio.
16:1 Kaj entreprenis Korahx, filo de Jichar, filo de Kehat, ido de Levi, kaj Datan kaj Abiram, filoj de Eliab, kaj On, filo de Pelet, idoj de Ruben,
16:2 kaj starigxis antaux Moseo, kaj kun ili el la Izraelidoj ducent kvindek viroj, estroj de la komunumo, vokataj al la kunvenoj; homoj eminentaj;
16:3 kaj ili kolektigxis kontraux Moseo kaj kontraux Aaron, kaj diris al ili:Suficxe por vi! la tuta komunumo, cxiuj estas ja sanktaj, kaj inter ili estas la Eternulo; kial do vi estrigas vin super la komunumo de la Eternulo?
16:4 Kaj Moseo tion auxdis, kaj jxetis sin vizagxaltere.
16:5 Kaj li ekparolis al Korahx kaj al lia tuta anaro, dirante:Morgaux la Eternulo montros, kiu estas Lia kaj kiu estas sankta, por ke Li alproksimigu lin al Si; kaj kiun Li elektos, tiun Li alproksimigos al Si.
16:6 Faru jenon:prenu al vi incensujojn, Korahx kaj lia tuta anaro,
16:7 kaj metu sur ilin fajron kaj metu sur ilin incenson antaux la Eternulo morgaux; kaj kiun la Eternulo elektos, tiu estos la sanktulo. Estas troe, ho Levidoj!
16:8 Kaj Moseo diris al Korahx:Auxskultu do, idoj de Levi:
16:9 cxu ne suficxas al vi, ke la Dio de la Izraelidoj distingis vin inter la komunumo de Izrael, por alproksimigi vin al Si, por ke vi plenumu la servojn en la tabernaklo de la Eternulo kaj por ke vi staru antaux la komunumo, por servi al gxi?
16:10 Kaj Li alproksimigos vin kaj cxiujn viajn fratojn, la idojn de Levi,  kun vi; kaj nun vi postulas ecx pastrecon!
16:11 Tiamaniere vi kaj via tuta anaro ekribelis kontraux la Eternulo; sed kio estas Aaron, ke vi murmuras kontraux li?
16:12 Kaj Moseo sendis voki Datanon kaj Abiramon, filojn de Eliab; sed ili diris:Ni ne iros!
16:13 CXu ne suficxas, ke el lando, en kiu fluas lakto kaj mielo, vi elirigis nin, por pereigi nin en la dezerto? kaj vi volas ankoraux regi super ni?
16:14 Ja ne en landon, en kiu fluas lakto kaj mielo, vi venigis nin, kaj vi ne donis al ni posedajxon el kampoj kaj vinbergxardenoj! cxu vi volas blindigi la okulojn de cxi tiuj homoj? ni ne iros.
16:15 Kaj tio tre kolerigis Moseon, kaj li diris al la Eternulo:Ne turnu Vin al ilia ofero; ecx unu azenon mi ne prenis de ili, kaj al neniu el ili mi faris ian malbonon.
16:16 Kaj Moseo diris al Korahx:Vi kaj via tuta anaro estu antaux la Eternulo morgaux, vi kaj ili kaj Aaron.
16:17 Kaj prenu cxiu sian incensujon kaj metu sur gxin incenson, kaj alportu antaux la Eternulon cxiu sian incensujon, ducent kvindek incensujojn; ankaux vi kaj Aaron, cxiu sian incensujon.
16:18 Kaj ili prenis cxiu sian incensujon kaj metis sur gxin fajron kaj sxutis sur gxin incenson, kaj ili starigxis cxe la pordo de la tabernaklo de kunveno, ankaux Moseo kaj Aaron.
16:19 Kaj kunvenigis kontraux ili Korahx la tutan anaron cxe la pordo de la tabernaklo de kunveno; kaj montrigxis la majesto de la Eternulo al la tuta komunumo.
16:20 Kaj la Eternulo ekparolis al Moseo kaj al Aaron, dirante:
16:21 Apartigxu de cxi tiu anaro, kaj Mi ekstermos ilin en momento.
16:22 Kaj ili jxetis sin vizagxaltere, kaj diris:Ho Dio, Dio de la spiritoj de cxia karno! unu pekis, kaj Vi volas koleri la tutan komunumon?
16:23 Kaj la Eternulo ekparolis al Moseo, dirante:
16:24 Diru al la komunumo jene:Foriru de cxirkaux la logxejo de Korahx,  Datan, kaj Abiram.
16:25 Kaj Moseo levigxis kaj iris al Datan kaj Abiram, kaj post li iris la plejagxuloj de Izrael.
16:26 Kaj li diris al la komunumo:Foriru do de la tendoj de tiuj malbonaj homoj, kaj tusxu nenion, kio apartenas al ili, por ke vi ne pereu pro cxiuj iliaj pekoj.
16:27 Kaj ili foriris de cxirkaux la logxejo de Korahx, Datan, kaj Abiram;  sed Datan kaj Abiram eliris, kaj staris cxe la pordo de siaj tendoj kune kun siaj edzinoj, filoj, kaj malgrandaj infanoj.
16:28 Kaj Moseo diris:Per tio vi ekscios, ke la Eternulo sendis min, por fari cxiujn tiujn aferojn, kaj ke mi ne faris laux mia koro:
16:29 se per la ordinara morto de cxiuj homoj mortos cxi tiuj, aux ilin trafos la sorto, kiu povas trafi cxiun homon, tiam ne la Eternulo sendis min.
16:30 Sed se novan aperon kreos la Eternulo, kaj la tero malfermos sian busxon, kaj englutos ilin, kaj cxion, kio apartenas al ili, kaj ili vivaj malsupreniros en SXeolon, tiam sciu, ke cxi tiuj homoj blasfemis kontraux la Eternulo.
16:31 Apenaux li finis paroli cxion tion, disfendigxis la tero, kiu estis sub ili;
16:32 kaj la tero malfermis sian busxon kaj englutis ilin kaj iliajn domojn kaj cxiujn homojn de Korahx kaj la tutan havon.
16:33 Kaj ili, kaj cxio, kio apartenis al ili, malsupreniris vivaj en SXeolon, kaj fermigxis super ili la tero, kaj ili forpereis el inter la komunumo.
16:34 Kaj cxiuj Izraelidoj, kiuj estis cxirkaux ili, forkuris cxe ilia krio;  cxar ili diris:Ke nin ankaux la tero ne englutu.
16:35 Kaj fajro eliris de la Eternulo, kaj gxi forbruligis tiujn ducent kvindek homojn, kiuj alportis la incenson.
16:36 Kaj la Eternulo ekparolis al Moseo, dirante:
16:37 Diru al Eleazar, filo de la pastro Aaron, ke li levu la incensujojn el la brulintajxo, sed la fajron disjxetu malproksimen; cxar sanktigxis
16:38 la incensujoj de tiuj, kiuj per sia vivo pagis pro la peko; kaj oni faru el ili tavoletojn, por tegi la altaron; cxar oni alportis ilin antaux la Eternulon, kaj ili sanktigxis; kaj ili estu memoriga signo por la Izraelidoj.
16:39 Kaj Eleazar, la pastro, prenis la kuprajn incensujojn, kiujn alportis la bruligitaj, kaj tavoligis ilin, por tegi la altaron
16:40 memorige por la Izraelidoj, ke laiko, kiu ne estas el la idoj de Aaron,  ne alproksimigxu, por incensi antaux la Eternulo, por ke li ne farigxu kiel Korahx kaj lia anaro, kiel diris la Eternulo al li per Moseo.
16:41 Kaj en la sekvanta tago la tuta komunumo de la Izraelidoj ekmurmuris kontraux Moseo kaj kontraux Aaron, dirante:Vi mortigis la popolon de la Eternulo.
16:42 Kaj kiam kolektigxis la komunumo kontraux Moseo kaj kontraux Aaron, ili turnigxis al la tabernaklo de kunveno; kaj jen kovris gxin la nubo kaj aperis la majesto de la Eternulo.
16:43 Kaj eniris Moseo kaj Aaron en la antauxan parton de la tabernaklo de kunveno.
16:44 Kaj la Eternulo ekparolis al Moseo, dirante:
16:45 Forigxu el inter cxi tiu komunumo, kaj Mi pereigos ilin en momento. Sed ili jxetigxis vizagxaltere.
16:46 Kaj Moseo diris al Aaron:Prenu vian incensujon kaj metu sur gxin fajron de la altaro kaj sxutu sur gxin incenson kaj iru rapide al la komunumo kaj pekliberigu gxin; cxar eliris kolero de antaux la Eternulo, komencigxis la frapado.
16:47 Tiam Aaron prenis, kiel diris Moseo, kaj kuris en la mezon de la komunumo; kaj jen komencigxis jam la frapado en la popolo. Kaj li metis la incenson kaj pekliberigis la popolon.
16:48 Li starigxis inter la mortintoj kaj la vivantoj, kaj la frapado cxesigxis.
16:49 Kaj la nombro de la mortintoj de la frapado estis dek kvar mil sepcent,  krom tiuj, kiuj mortis pro Korahx.
16:50 Kaj Aaron revenis al Moseo al la pordo de la tabernaklo de kunveno; kaj la frapado cxesigxis.
17:1 Kaj la Eternulo ekparolis al Moseo, dirante:
17:2 Parolu al la Izraelidoj, kaj prenu de ili po unu bastono de cxiu tribo,  de cxiuj iliaj triboj dek du bastonojn, kaj cxies nomon skribu sur lia bastono.
17:3 Sed la nomon de Aaron skribu sur la bastono de Levi; cxar unu bastono devas esti de la estro de ilia tribo.
17:4 Kaj kusxigu ilin en la tabernaklo de kunveno antaux la kesto de atesto,  kie Mi aperas al vi.
17:5 Kaj kiun viron Mi elektos, ties bastono ekfloros; kaj tiel Mi silentigos antaux Mi la murmuradon de la Izraelidoj, kiun ili murmuras kontraux vi.
17:6 Kaj Moseo parolis al la Izraelidoj, kaj cxiuj iliaj estroj donis al li po unu bastono de cxiu tribo, laux iliaj triboj dek du bastonojn; kaj la bastono de Aaron estis inter iliaj bastonoj.
17:7 Kaj Moseo kusxigis la bastonojn antaux la Eternulo en la tabernaklo de atesto.
17:8 Kaj en la sekvanta tago Moseo venis en la tabernaklon de atesto; kaj jen ekfloris la bastono de Aaron de la domo de Levi, kaj gxi elirigis burgxonojn kaj donis florojn kaj maturigis migdalojn.
17:9 Kaj Moseo elportis cxiujn bastonojn de antaux la Eternulo al cxiuj Izraelidoj; kaj ili vidis, kaj cxiu prenis sian bastonon.
17:10 Kaj la Eternulo diris al Moseo:Remetu la bastonon de Aaron antaux la keston de atesto, por ke gxi estu gardata kiel memorsigno por la ribelemuloj,  por ke cxesigxu ilia murmurado kontraux Mi, kaj por ke ili ne mortu.
17:11 Kaj Moseo faris tion; kiel la Eternulo ordonis al li, tiel li faris.
17:12 Kaj la Izraelidoj diris al Moseo:Jen ni mortas, ni pereas, ni cxiuj pereas;
17:13 cxiu, kiu alproksimigxas al la tabernaklo de la Eternulo, mortas; cxu ni cxiuj mortos?
18:1 Kaj la Eternulo diris al Aaron:Vi kaj viaj filoj kaj la domo de via patro kune kun vi portos sur vi la kulpon pri la tabernaklo, kaj vi kaj viaj filoj kune kun vi portos la kulpon pri via pastrado.
18:2 Ankaux viajn fratojn, la tribon de Levi, la genton de via patro,  alproksimigu al vi; ili aligxu al vi kaj servu vin; kaj vi kune kun viaj filoj estos cxe la tabernaklo de atesto.
18:3 Kaj ili prizorgu la gardadon de vi kaj la gardadon de la tuta tabernaklo; nur al la objektoj de la sanktejo kaj al la altaro ili ne alproksimigxu, por ke ili ne mortu, kiel ili, tiel ankaux vi.
18:4 Ili aligxu al vi kaj plenumu la zorgadon pri la tabernaklo de kunveno,  koncerne cxiujn servojn en la tabernaklo; sed laiko ne alproksimigxu al vi.
18:5 Kaj plenumu la zorgadon pri la sanktejo kaj la zorgadon pri la altaro,  por ke ne estu plu kolero kontraux la Izraelidoj.
18:6 Kaj Mi prenis viajn fratojn, la Levidojn, el inter la Izraelidoj; donace al vi ili estas donitaj por la Eternulo, por plenumi la servojn en la tabernaklo de kunveno.
18:7 Kaj vi kune kun viaj filoj plenumu vian pastradon en cxio, kio koncernas la altaron, kaj tion, kio estas malantaux la kurteno, kaj servu; kiel donacon Mi donas al vi la servadon de via pastrado; sed laiko, kiu alproksimigxos,  estu mortigita.
18:8 Kaj la Eternulo diris al Aaron:Mi donis al vi la zorgadon pri Miaj oferdonoj:cxion, kion konsekras la Izraelidoj, Mi donis al vi kaj al viaj filoj, kiel sanktan apartenajxon per legxo eterna.
18:9 Jen kio apartenas al vi el la plejsanktajxoj, el la bruligatajxo:cxiu ilia ofero, kiel cxiu ilia farunofero, tiel ankaux cxiu ilia pekofero kaj cxiu ilia kulpofero, kiun ili donos al Mi, estas plejsanktajxo por vi kaj por viaj filoj.
18:10 Sur la plej sankta loko mangxu tion; cxiu virseksulo povas tion mangxi.  Sankta gxi estu por vi.
18:11 Kaj jen kio apartenas al vi:iliaj donacataj oferdonoj el cxiuj skuoferoj de la Izraelidoj; al vi Mi donis ilin kaj al viaj filoj kaj al viaj filinoj kune kun vi, per legxo eterna; cxiu pura en via domo povas tion mangxi.
18:12 CXion plej bonan el oleo kaj cxion plej bonan el mosto kaj el greno,  iliajn unuaajxojn, kiujn ili donas al la Eternulo, Mi fordonis al vi.
18:13 La unuaj produktoj de cxio, kio estas sur ilia tero, kiujn ili alportos al la Eternulo, apartenas al vi; cxiu pura en via domo povas tion mangxi.
18:14 CXio, kio estas konsekrita en Izrael, apartenas al vi.
18:15 CXiu utermalferminto el cxiuj vivaj estajxoj, kiun ili alportas al la Eternulo, kiel el homoj, tiel ankaux el brutoj, apartenas al vi; tamen prenu elacxeton pro unuenaskito el homoj, kaj ankaux pro unuenaskito el malpuraj brutoj prenu elacxeton.
18:16 Ilia elacxeto estas:post la agxo de unu monato prenu elacxeton laux via takso, kvin siklojn da argxento laux la sankta siklo, kiu konsistas el dudek geroj.
18:17 Nur pro unuenaskito el bovoj aux pro unuenaskito el sxafoj aux pro unuenaskito el kaproj ne prenu elacxeton:ili estas sanktajxo; per ilia sango aspergu la altaron, kaj ilian sebon bruligu kiel fajroferon, agrablan odorajxon al la Eternulo.
18:18 Sed ilia viando apartenas al vi; kiel la brustajxo de skuofero kaj la dekstra femuro, gxi apartenas al vi.
18:19 CXiujn sanktajn oferdonojn, kiujn alportas la Izraelidoj al la Eternulo, Mi donis al vi kaj al viaj filoj kaj al viaj filinoj kune kun vi,  per legxo eterna. Tio estas interligo de salo por eterne antaux la Eternulo por vi kaj por via idaro kune kun vi.
18:20 Kaj la Eternulo diris al Aaron:En ilia tero vi ne havos heredajxon, kaj parton vi ne havos inter ili; Mi estas via parto kaj via heredajxo meze de la Izraelidoj.
18:21 Kaj al la filoj de Levi Mi donis kiel heredajxon dekonajxon de cxio en Izrael, rekompence pro ilia servado, kiun ili faras, la servado en la tabernaklo de kunveno.
18:22 Kaj la Izraelidoj ne alproksimigxu plu al la tabernaklo de kunveno, por ke ili ne portu pekon kaj ne mortu.
18:23 Nur la Levidoj mem plenumu la servadon en la tabernaklo de kunveno kaj portu sur si ilian pekon; legxo eterna tio estu en viaj generacioj; kaj inter la Izraelidoj ili ne havos posedajxon.
18:24 CXar la dekonajxon de la Izraelidoj, kiun ili alportos al la Eternulo oferdone, Mi donis al la Levidoj kiel posedajxon; tial Mi diris al ili, ke inter la Izraelidoj ili ne havu posedajxon.
18:25 Kaj la Eternulo ekparolis al Moseo, dirante:
18:26 Al la Levidoj parolu, kaj diru al ili:Kiam vi prenos de la Izraelidoj la dekonajxon, kiun Mi donas al vi de ili kiel posedajxon, tiam levu el gxi oferdonon por la Eternulo, dekonajxon el la dekonajxo.
18:27 Kaj estos kalkulata al vi via oferdono, kiel greno el la garbejo kaj kiel abundajxo el la vinpremejo.
18:28 Tiamaniere vi ankaux alportos oferdonon al la Eternulo el cxiuj viaj dekonajxoj, kiujn vi prenos de la Izraelidoj; kaj vi donos el ili la oferdonon, destinitan por la Eternulo, al la pastro Aaron.
18:29 El cxiuj ricevataj donacoj alportu oferdonon al la Eternulo, el cxio plej bona en gxi gxian parton konsekritan.
18:30 Kaj diru al ili:Kiam vi alportos el tio la plej bonan parton, tiam gxi estos kalkulata al la Levidoj kiel enspezo el la garbejo kaj kiel enspezo el la vinpremejo.
18:31 Kaj vi povas tion mangxi sur cxiu loko, vi kaj via domo; cxar tio estas pago al vi pro via servado en la tabernaklo de kunveno.
18:32 Kaj vi ne portos pri tio pekon, kiam vi alportos la plej bonan parton el tio; kaj vi ne malsanktigos la konsekritajxon de la Izraelidoj, kaj vi ne mortos.
19:1 Kaj la Eternulo ekparolis al Moseo kaj al Aaron, dirante:
19:2 Jen estas la instrukcio de la legxo, kiun la Eternulo starigis,  dirante:Diru al la Izraelidoj, ke ili venigu al vi bovinon rugxan, sanan, kiu ne havas difekton kaj sur kiun ne estis metita jugo.
19:3 Kaj donu gxin al Eleazar, la pastro, kaj li elkonduku gxin ekster la tendaron, kaj oni bucxu gxin antaux li.
19:4 Kaj Eleazar, la pastro, prenu iom el gxia sango per sia fingro kaj aspergu sep fojojn per gxia sango en la direkto al la antauxa parto de la tabernaklo de kunveno.
19:5 Kaj oni forbruligu la bovinon antaux liaj okuloj:gxian felon kaj gxian karnon kaj gxian sangon kune kun gxia sterko oni forbruligu.
19:6 Kaj la pastro prenu cedran lignon kaj hisopon kaj rugxan lanon kaj jxetu en la brulajxon de la bovino.
19:7 Kaj la pastro lavu siajn vestojn kaj banu sian korpon en akvo, kaj poste li venu en la tendaron, kaj la pastro restos malpura gxis la vespero.
19:8 Kaj tiu, kiu gxin forbruligis, lavu siajn vestojn per akvo kaj banu sian korpon en akvo, kaj li restos malpura gxis la vespero.
19:9 Kaj viro pura kolektu la cindron de la bovino kaj metu gxin ekster la tendaro sur puran lokon, kaj gxi estos konservata por la komunumo de la Izraelidoj por la akvo puriga:tio estas ofero propeka.
19:10 Kaj la kolektinto de la cindro de la bovino lavu siajn vestojn, kaj li restos malpura gxis la vespero. Tio estos legxo eterna por la Izraelidoj, kaj por la fremduloj, kiuj logxas inter ili.
19:11 Kiu ektusxis la kadavron de ia homo, tiu restos malpura dum sep tagoj;
19:12 li senpekigos sin per gxi en la tria tago kaj en la sepa tago, kaj li farigxos pura; kaj se li ne senpekigos sin en la tria tago kaj en la sepa tago, li ne farigxos pura.
19:13 CXiu, kiu ektusxis la kadavron de homo, kiu mortis, kaj ne senpekigos sin, tiu malpurigas la logxejon de la Eternulo; kaj tiu homo ekstermigxos el inter Izrael; cxar li ne estas aspergita per puriga akvo, li estas malpura,  lia malpureco estas ankoraux sur li.
19:14 Jen estas la legxo:se homo mortis en tendo, tiam cxiu, kiu venas en la tendon, kaj cxio, kio trovigxas en la tendo, estos malpura dum sep tagoj.
19:15 Kaj cxiu nefermita vazo, sur kiu ne estas kovrilo kun sxnureto, estas malpura.
19:16 Kaj cxiu, kiu ektusxis sur kampo glavmortigiton aux mortinton aux oston de homo aux tombon, estos malpura dum sep tagoj.
19:17 Oni prenu por la malpurulo iom el la cindro de la bruligita pekofero kaj versxu sur gxin akvon vivan en vazon;
19:18 kaj viro pura prenu hisopon kaj trempu gxin en akvo, kaj aspergu la tendon kaj cxiujn vazojn, kaj la homojn, kiuj tie estis, kaj la tusxinton de la osto aux de la mortigito aux de la mortinto aux de la tombo.
19:19 Kaj la purulo aspergu la malpurulon en la tria tago kaj en la sepa tago kaj senpekigu lin en la sepa tago; kaj li lavu siajn vestojn kaj banu sin en akvo, kaj vespere li estos pura.
19:20 Kaj se iu estos malpura kaj ne senpekigos sin, tiu ekstermigxos el inter la komunumo, cxar li malpurigis la sanktejon de la Eternulo:li ne estas aspergita per puriga akvo, li estas malpura.
19:21 Kaj tio estu por vi legxo eterna. Kaj tiu, kiu aspergis per la puriga akvo, lavu siajn vestojn; kaj la ektusxinto de la puriga akvo estos malpura gxis la vespero.
19:22 Kaj cxio, kion ektusxos la malpurulo, estos malpura; kaj la homo, kiu ektusxis, estos malpura gxis la vespero.
20:1 Kaj venis la Izraelidoj, la tuta komunumo, en la dezerton Cin en la unua monato; kaj la popolo eklogxis en Kadesx, kaj tie mortis Mirjam kaj estis tie enterigita.
20:2 Kaj ne estis akvo por la komunumo, kaj ili kolektigxis kontraux Moseo kaj Aaron.
20:3 Kaj la popolo malpacis kontraux Moseo, kaj ili diris jene:Ho, kial ni ne mortis tiam, kiam mortis niaj fratoj antaux la Eternulo!
20:4 Kaj kial vi venigis la komunumon de la Eternulo en cxi tiun dezerton,  por ke ni mortu cxi tie kune kun niaj brutoj?
20:5 Kaj por kio vi elirigis nin el Egiptujo, por venigi nin al cxi tiu malbona loko, kie oni ne povas semi, kie ne ekzistas figarboj nek vinberoj nek granatoj, kaj kie ne ekzistas akvo por trinki?
20:6 Tiam Moseo kaj Aaron iris de antaux la komunumo al la pordo de la tabernaklo de kunveno kaj jxetigxis vizagxaltere, kaj la majesto de la Eternulo aperis al ili.
20:7 Kaj la Eternulo ekparolis al Moseo, dirante:
20:8 Prenu la bastonon kaj kunvenigu la komunumon, vi kaj via frato Aaron,  kaj parolu antaux iliaj okuloj al la roko, kaj gxi donos sian akvon; kaj vi elirigos por ili akvon el la roko, kaj vi trinkigos la komunumon kaj gxiajn brutojn.
20:9 Kaj Moseo prenis la bastonon de antaux la Eternulo, kiel Li ordonis al li.
20:10 Kaj Moseo kaj Aaron kunvenigis la komunumon antaux la rokon, kaj li diris al ili:Auxskultu, ho ribeluloj, cxu el cxi tiu roko ni elirigu por vi akvon?
20:11 Kaj Moseo levis sian manon kaj frapis la rokon per sia bastono du fojojn; kaj ekfluis multe da akvo, kaj trinkis la komunumo kaj gxiaj brutoj.
20:12 Tiam la Eternulo diris al Moseo kaj al Aaron:Pro tio, ke vi ne kredis je Mi, por montri Min sankta en la okuloj de la Izraelidoj, tial vi ne venigos cxi tiun komunumon en la landon, kiun Mi donas al ili.
20:13 Tio estas la Akvo de Malpaco, cxe kiu la Izraelidoj malpacis kontraux la Eternulo kaj per kiu Li montris Sin sankta al ili.
20:14 Kaj Moseo sendis senditojn el Kadesx al la regxo de Edom, por diri:Tiel diras via frato Izrael:Vi scias cxiujn malfacilajxojn, kiuj trafis nin;
20:15 niaj patroj foriris en Egiptujon, kaj ni logxis en Egiptujo longan tempon, kaj la Egiptoj agis malbone kontraux ni kaj kontraux niaj patroj;
20:16 kaj ni ekkriis al la Eternulo, kaj Li auxdis nian vocxon, kaj Li sendis angxelon kaj elkondukis nin el Egiptujo; kaj jen ni estas en Kadesx, urbo cxe la fino de viaj limoj;
20:17 permesu do al ni trairi vian landon; ni ne iros tra kampo nek tra vinbergxardeno, kaj ni ne trinkos akvon el la putoj; laux la cxefa publika vojo ni iros, ni ne flankigxos dekstren nek maldekstren, gxis ni trapasos viajn limojn.
20:18 Sed Edom diris al li:Vi ne trapasos min, alie mi eliros kun glavo renkonte al vi.
20:19 Kaj la Izraelidoj diris al li:Laux la granda vojo ni iros; kaj se ni trinkos vian akvon, mi kaj miaj brutoj, mi pagos pro gxi; nenio pli, sole per miaj piedoj mi trairos.
20:20 Sed li diris:Ne trairu. Kaj Edom elpasxis kontraux lin kun popolo multenombra kaj kun mano forta.
20:21 Kaj Edom ne volis permesi al Izrael trapasi liajn limojn; kaj Izrael iris flanke de li.
20:22 Kaj ili elmovigxis el Kadesx; kaj la Izraelidoj, la tuta komunumo,  venis al la monto Hor.
20:23 Kaj la Eternulo ekparolis al Moseo kaj al Aaron sur la monto Hor, cxe la limo de la lando Edoma, dirante:
20:24 Aaron alkolektigxu al sia popolo; cxar pro tio, ke vi malobeis Mian ordonon cxe la Akvo de Malpaco, li ne venos en la landon, kiun Mi donas al la Izraelidoj.
20:25 Prenu Aaronon, kaj Eleazaron, lian filon, kaj suririgu ilin sur la monton Hor;
20:26 kaj deprenu de Aaron liajn vestojn, kaj surmetu ilin sur Eleazaron,  lian filon; kaj Aaron alkolektigxu al sia popolo kaj mortu tie.
20:27 Kaj Moseo faris, kiel ordonis la Eternulo; kaj ili suriris sur la monton Hor antaux la okuloj de la tuta komunumo.
20:28 Kaj Moseo deprenis de Aaron liajn vestojn, kaj surmetis ilin sur Eleazaron, lian filon. Kaj Aaron mortis tie sur la supro de la monto. Kaj Moseo kaj Eleazar malsupreniris de la monto.
20:29 Kaj la tuta komunumo vidis, ke Aaron mortis, kaj la tuta domo de Izrael priploris Aaronon dum tridek tagoj.
21:1 Kaj la Kanaanido, la regxo de Arad, kiu logxis en la Sudo, auxdis, ke Izrael venas per la vojo de Atarim; kaj li ekbatalis kontraux Izrael kaj kaptis kelkajn kiel militkaptitojn.
21:2 Tiam Izrael faris sanktan promeson al la Eternulo, kaj diris:Se Vi donos cxi tiun popolon en mian manon, tiam mi detruos iliajn urbojn.
21:3 Kaj la Eternulo elauxskultis la vocxon de Izrael kaj fordonis la Kanaanidojn; kaj oni pereigis ilin kaj iliajn urbojn kaj donis al la loko la nomon HXorma.
21:4 Kaj ili elmovigxis de la monto Hor laux la vojo al la Rugxa Maro, por cxirkauxiri la landon de Edom. Kaj senkuragxigxis la animo de la popolo sur la vojo.
21:5 Kaj la popolo ekparolis kontraux Dio kaj kontraux Moseo:Kial vi elkondukis nin el Egiptujo, por ke ni mortu en la dezerto? cxar ekzistas nek pano nek akvo, kaj al nia animo nauxzas la mizera nutrajxo.
21:6 Tiam la Eternulo sendis sur la popolon venenajn serpentojn, kaj ili mordis la popolon, kaj mortis multe da homoj el Izrael.
21:7 Kaj la popolo venis al Moseo, kaj diris:Ni pekis, parolante kontraux la Eternulo kaj kontraux vi; pregxu al la Eternulo, ke Li forigu de ni la serpentojn. Kaj Moseo pregxis pri la popolo.
21:8 Kaj la Eternulo diris al Moseo:Faru al vi serpenton kupran kaj metu gxin sur stangon; kaj cxiu mordita, kiu ekrigardos gxin, restos viva.
21:9 Kaj Moseo faris kupran serpenton kaj metis gxin sur stangon; kaj se serpento mordis iun kaj cxi tiu ekrigardis la kupran serpenton, li restis viva.
21:10 Kaj la Izraelidoj elmovigxis, kaj starigis sian tendaron en Obot.
21:11 Kaj ili elmovigxis el Obot, kaj starigis sian tendaron en Ije-Abarim en la dezerto, kiu estas kontraux Moab, en la oriento.
21:12 De tie ili elmovigxis, kaj starigis sian tendaron en la valo de Zared.
21:13 De tie ili elmovigxis, kaj starigis sian tendaron apud tiu parto de Arnon en la dezerto, kiu estas ekster la limoj de la Amoridoj; cxar Arnon estas la limo de Moab, inter Moab kaj la Amoridoj.
21:14 Tial estas dirite en la Libro de la Militoj de la Eternulo:   Vaheb en Sufa,   Kaj la valoj de Arnon,
21:15 Kaj la deklivo de la valoj,   Kiu turnigxas al la kolonio Ar  Kaj apogigxas al la limo de Moab.
21:16 Kaj de tie al Beer; tio estas tiu puto, pri kiu la Eternulo diris al Moseo:Kunvenigu la popolon, kaj Mi donos al ili akvon.
21:17 Tiam kantis Izrael cxi tiun kanton:   Levigxu, puto, ni kantu pri gxi;
21:18 Puto, kiun fosis princoj,   Boris eminentuloj de la popolo,   Per la sceptro, per siaj bastonoj.  Kaj el tiu dezerto al Matana,
21:19 kaj el Matana al Nahxaliel, kaj el Nahxaliel al Bamot,
21:20 kaj el Bamot al la valo, kiu estas sur la kampo de Moab, cxe la supro de Pisga, kiu estas turnita al la dezerto.
21:21 Kaj Izrael sendis senditojn al Sihxon, regxo de la Amoridoj, por diri:
21:22 Mi dezirus trairi vian landon; ni ne devojigxos sur kampon aux en vinbergxardenon, ni ne trinkos akvon el puto; laux la cxefa publika vojo ni iros, gxis ni trapasos viajn limojn.
21:23 Sed Sihxon ne permesis al Izrael trapasi liajn limojn; kaj Sihxon kolektis sian tutan popolon kaj eliris kontraux Izraelon en la dezerton kaj venis gxis Jahac kaj ekbatalis kontraux Izrael.
21:24 Kaj Izrael frapis lin per la glavo, kaj ekposedis lian landon de Arnon gxis Jabok, gxis la Amonidoj; cxar forta estis la limo de la Amonidoj.
21:25 Kaj Izrael prenis cxiujn tiujn urbojn; kaj Izrael eklogxis en cxiuj urboj de la Amoridoj, en HXesxbon kaj en cxiuj gxiaj dependantajxoj.
21:26 CXar HXesxbon estis la urbo de Sihxon, la regxo de la Amoridoj, kaj li militis kontraux la antauxa regxo de Moab kaj prenis el lia mano lian tutan landon gxis Arnon.
21:27 Tial diras alegoriistoj:   Iru HXesxbonon;   Konstruigxu kaj fortikigxu la urbo de Sihxon.
21:28 CXar fajro eliris el HXesxbon,   Flamo el la urbo de Sihxon;   GXi formangxis Ar-Moabon,   La mastrojn de la altajxoj de Arnon.
21:29 Ve al vi, Moab!   Vi pereis, ho popolo de Kemosx!   Li faris el siaj filoj forkurintojn  Kaj el siaj filinoj kaptitinojn  De la regxo de la Amoridoj Sihxon.
21:30 Ni faligis ilin; pereis HXesxbon gxis Dibon;   Kaj ni ruinigis ilin gxis Nofahx,   Kiu estas apud Medba.
21:31 Kaj Izrael logxis en la lando de la Amoridoj.
21:32 Kaj Moseo sendis, por esplorrigardi Jazeron, kaj ili militakiris gxiajn vilagxojn, kaj forpelis la Amoridojn, kiuj tie estis.
21:33 Kaj ili forturnigxis kaj ekiris laux la vojo al Basxan. Tiam eliris al ili renkonte Og, la regxo de Basxan, li kaj lia tuta popolo, por batali cxe Edrei.
21:34 Kaj la Eternulo diris al Moseo:Ne timu lin, cxar en vian manon Mi fordonos lin kaj lian tutan popolon kaj lian landon, kaj vi agos kun li, kiel vi agis kun Sihxon, la regxo de la Amoridoj, kiu logxis en HXesxbon.
21:35 Kaj ili venkobatis lin kaj liajn filojn kaj lian tutan popolon, gxis neniu restis; kaj ili ekposedis lian landon.
22:1 Kaj la Izraelidoj elmovigxis, kaj haltis tendare en la stepoj de Moab,  transe de Jordan, kontraux Jerihxo.
22:2 Balak, filo de Cipor, vidis cxion, kion Izrael faris al la Amoridoj.
22:3 Kaj Moab tre timis tiun popolon, cxar gxi estis multenombra; kaj Moab ektremis antaux la Izraelidoj.
22:4 Kaj Moab diris al la cxefoj de Midjan:Nun tiu popolo formangxos nian tutan cxirkauxajxon, kiel bovo formangxas la herbon de la kampo. Kaj Balak,  filo de Cipor, estis regxo de Moab en tiu tempo.
22:5 Kaj li sendis senditojn al Bileam, filo de Beor, en Petoron, kiu estis cxe la Rivero, en la landon de sia popolo, por voki lin, kaj diri:Jen popolo eliris el Egiptujo, jen gxi kovris la vizagxon de la tero, kaj gxi logxas kontraux mi.
22:6 Nun venu do, malbenu al mi tiun popolon, cxar gxi estas pli forta ol mi;  eble tiam mi povos venkobati gxin kaj elpeli gxin el la lando; cxar mi scias,  ke kiun vi benas, tiu estas benita, kaj kiun vi malbenas, tiu estas malbenita.
22:7 Kaj iris la plejagxuloj de Moab kaj la plejagxuloj de Midjan, havante en siaj manoj la donacojn pro la sorcxado, kaj ili venis al Bileam kaj diris al li la vortojn de Balak.
22:8 Kaj li diris al ili:Tradormu cxi tie la nokton, kaj mi donos al vi respondon, konforme al tio, kion diros al mi la Eternulo. Kaj la cxefoj de Moab restis cxe Bileam.
22:9 Kaj Dio venis al Bileam, kaj diris:Kiuj estas tiuj viroj cxe vi?
22:10 Kaj Bileam diris al Dio:Balak, filo de Cipor, regxo de Moab, sendis al mi, dirante:
22:11 Jen estas la popolo, kiu eliris el Egiptujo, kaj gxi kovris la vizagxon de la tero; venu do, malbenu gxin al mi, eble tiam mi povos batali kontraux gxi kaj forpeli gxin.
22:12 Tiam Dio diris al Bileam:Ne iru kun ili; ne malbenu la popolon, cxar gxi estas benita.
22:13 Kaj Bileam levigxis matene, kaj diris al la cxefoj de Balak:Iru en vian landon, cxar la Eternulo ne volas permesi al mi iri kun vi.
22:14 Kaj levigxis la cxefoj de Moab kaj venis al Balak, kaj diris:Bileam ne volas iri kun ni.
22:15 Balak sendis plue cxefojn, pli grandajn kaj pli eminentajn ol tiuj.
22:16 Kaj ili venis al Bileam, kaj diris al li:Tiel diris Balak, filo de Cipor:Ne rifuzu do iri al mi;
22:17 cxar mi tre honoros vin, kaj cxion, kion vi diros al mi, mi faros; venu do, malbenu al mi tiun popolon.
22:18 Sed Bileam respondis kaj diris al la servantoj de Balak:Ecx se Balak donos al mi sian plenan domon da argxento kaj oro, mi ne povas malobei la ordonon de la Eternulo, mia Dio, farante ion malgrandan aux grandan.
22:19 Tamen restu cxi tie ankaux vi dum la nokto, kaj mi sciigxos, kion plue diros al mi la Eternulo.
22:20 Kaj Dio venis al Bileam en la nokto, kaj diris al li:Se tiuj viroj venis, por voki vin, levigxu, iru kun ili, sed faru nur tion, kion Mi diros al vi.
22:21 Kaj Bileam levigxis matene kaj selis sian azeninon kaj iris kun la cxefoj de Moab.
22:22 Kaj ekflamis la kolero de Dio pro tio, ke li iris; kaj angxelo de la Eternulo starigxis sur la vojo, por malhelpi lin. Li rajdis sur sia azenino,  kaj du liaj junuloj estis kun li.
22:23 Kaj la azenino ekvidis la angxelon de la Eternulo, starantan sur la vojo kun elingigita glavo en la mano, kaj la azenino forturnigxis de la vojo kaj iris sur la kampon; kaj Bileam ekbatis la azeninon, por returni gxin sur la vojon.
22:24 Tiam la angxelo de la Eternulo starigxis sur la vojeto inter vinbergxardenoj, kie estis barilo sur unu flanko kaj barilo sur la dua flanko.
22:25 Kaj la azenino ekvidis la angxelon de la Eternulo, kaj alpremis sin al la muro kaj alpremis la piedon de Bileam al la muro; kaj li denove gxin batis.
22:26 Kaj la angxelo de la Eternulo denove forlasis sian lokon, kaj starigxis sur malvasta loko, kie oni ne povas flankeniri dekstren, nek maldekstren.
22:27 Kiam la azenino ekvidis la angxelon de la Eternulo, gxi kusxigxis sub Bileam. Kaj ekflamis la kolero de Bileam, kaj li batis la azeninon per la bastono.
22:28 Tiam la Eternulo malsxlosis la busxon de la azenino, kaj gxi diris al Bileam:Kion mi faris al vi, ke vi batis min jam tri fojojn?
22:29 Kaj Bileam diris al la azenino:CXar vi mokis min; se mi havus glavon en mia mano, mi nun mortigus vin.
22:30 Kaj la azenino diris al Bileam:CXu mi ne estas via azenino, sur kiu vi rajdadis de longatempe gxis la nuna tago? cxu mi kutimis tiel fari al vi? Kaj li diris:Ne.
22:31 Tiam la Eternulo malkovris la okulojn de Bileam, kaj li ekvidis la angxelon de la Eternulo, starantan sur la vojo kun elingigita glavo en sia mano; kaj li klinigxis, kaj jxetigxis vizagxaltere.
22:32 Kaj la angxelo de la Eternulo diris al li:Kial vi batis vian azeninon jam tri fojojn? jen Mi eliris, por malhelpi, cxar malbona estas via vojo antaux Mi.
22:33 La azenino ekvidis Min, kaj forturnigxis antaux Mi jam tri fojojn; se gxi ne forturnigxus de Mi, tiam Mi vin mortigus kaj gxin Mi lasus vivi.
22:34 Tiam Bileam diris al la angxelo de la Eternulo:Mi pekis, cxar mi ne sciis, ke Vi staras kontraux mi sur la vojo; nun, se tio ne placxas al Vi, mi iros returne.
22:35 Sed la angxelo de la Eternulo diris al Bileam:Iru kun la viroj; sed nur tion, kion Mi diros al vi, vi diru. Kaj Bileam iris kun la cxefoj de Balak.
22:36 Kiam Balak auxdis, ke Bileam venis, li eliris renkonte al li gxis tiu Moaba urbo, kiu trovigxas cxe la limo apud Arnon, kiu estas cxe la fino de la limo.
22:37 Kaj Balak diris al Bileam:Mi sendis ja al vi, por voki vin; kial do vi ne iris al mi? cxu efektive mi ne povas honori vin?
22:38 Sed Bileam diris al Balak:Jen mi venis al vi; tamen cxu mi povas ion diri al vi? kion Dio enmetos en mian busxon, tion mi diros.
22:39 Kaj Bileam iris kun Balak, kaj ili venis al Kirjat-HXucot.
22:40 Kaj Balak bucxis bovojn kaj sxafojn, kaj sendis al Bileam, kaj al la cxefoj, kiuj estis kun li.
22:41 En la sekvanta mateno Balak prenis Bileamon kaj surkondukis lin sur la altajxojn de Baal, kaj li ekvidis de tie la finan parton de la popolo.
23:1 Kaj Bileam diris al Balak:Konstruu al mi cxi tie sep altarojn, kaj pretigu al mi cxi tie sep bovidojn kaj sep virsxafojn.
23:2 Kaj Balak faris, kiel diris Bileam; kaj Balak kaj Bileam oferis po unu bovido kaj po unu virsxafo sur cxiu altaro.
23:3 Kaj Bileam diris al Balak:Staru cxe via brulofero, kaj mi iros; eble la Eternulo venos al mi renkonte, kaj kion Li montros al mi, tion mi diros al vi. Kaj li iris sur la altajxon.
23:4 Kaj Dio renkontigxis al Bileam, kaj cxi tiu diris al Li:La sep altarojn mi pretigis, kaj mi oferis po unu bovido kaj po unu virsxafo sur cxiu altaro.
23:5 Kaj la Eternulo enmetis vorton en la busxon de Bileam, kaj diris:Reiru al Balak kaj parolu tiel.
23:6 Kaj li revenis al tiu, kaj jen tiu staras cxe sia brulofero, li kaj cxiuj cxefoj de Moab.
23:7 Kaj li komencis sian inspiritajxon, kaj diris:   El Aram venigis min Balak,   Regxo de Moab, el la montoj orientaj:   Venu, malbenu al mi Jakobon,   Kaj venu, malbondiru kontraux Izrael.
23:8 Kiel mi tiun malbenos, kiun ne malbenas Dio?   Kiel mi tiun malbondiros, kiun ne malbondiras la Eternulo?
23:9 De la supro de rokoj mi vidas lin,   Kaj de altajxoj mi rigardas lin;   Jen la popolo logxas aparte  Kaj ne estas kalkulata inter la nacioj.
23:10 Kiu kalkulis la polvon de Jakob  Kaj la nombron de kvarono de Izrael?   Mortu mia animo per la morto de justuloj,   Kaj mia fino estu simila al ilia!
23:11 Tiam Balak diris al Bileam:Kion vi faris al mi? por malbeni miajn malamikojn mi prenis vin, kaj jen vi ilin benas.
23:12 Kaj li respondis kaj diris:CXu ne tion, kion la Eternulo metas en mian busxon, mi devas precize diri?
23:13 Kaj Balak diris al li:Venu do kun mi al alia loko, de kiu vi ilin vidos; nur ilian parton vi vidos, la tutan vi ilin ne vidos; kaj malbenu ilin al mi de tie.
23:14 Kaj li prenis lin sur la kampon de cxirkauxrigardantoj, sur la supron de Pisga, kaj li konstruis sep altarojn kaj oferis po unu bovido kaj unu virsxafo sur cxiu altaro.
23:15 Kaj li diris al Balak:Staru cxi tie cxe via brulofero, kaj mi iros renkonte tien.
23:16 Kaj la Eternulo renkontigxis al Bileam kaj metis vorton en lian busxon,  kaj diris:Reiru al Balak kaj parolu tiel.
23:17 Kaj li venis al li, kaj jen li staras cxe sia brulofero, kaj kun li la cxefoj de Moab. Kaj Balak diris al li:Kion parolis la Eternulo?
23:18 Kaj li komencis sian inspiritajxon, kaj diris:   Levigxu, Balak, kaj auxskultu;   Atentu min, filo de Cipor.
23:19 Dio ne estas homo, ke Li mensogus,   Kaj ne homido, ke Li pentus.   CXu Li dirus kaj ne farus,   Parolus kaj ne plenumus?
23:20 Jen beno estas komisiita al mi;   Li benas, kaj mi ne povas tion sxangxi.
23:21 Li ne vidis pekon cxe Jakob,   Kaj Li ne rimarkis malpiecon cxe Izrael;   La Eternulo, lia Dio, estas kun li,   Kaj regxa aklamado estas cxe li.
23:22 Dio, kiu elkondukis ilin el Egiptujo,   Estas por ili kiel la forto de bubalo.
23:23 CXar ne ekzistas sorcxado en Jakob,   Nek auxgurado en Izrael;   Siatempe estas dirate al Jakob kaj al Izrael, kion faras Dio.
23:24 Jen la popolo starigxas kiel leonino  Kaj levigxas kiel leono;   GXi ne kusxigxos, antaux ol gxi mangxos rabakiron  Kaj antaux ol gxi trinkos sangon de mortigitoj.
23:25 Kaj Balak diris al Bileam:Nek per malbeno malbenu ilin, nek per beno benu ilin.
23:26 Sed Bileam respondis kaj diris al Balak:CXu mi ne diris al vi, ke cxion, kion diros la Eternulo, tion mi faros?
23:27 Kaj Balak diris al Bileam:Venu, mi prenos vin sur alian lokon; eble placxos al Dio, kaj vi malbenos ilin al mi de tie.
23:28 Kaj Balak prenis Bileamon sur la supron de Peor, kiu estas turnita al la dezerto.
23:29 Kaj Bileam diris al Balak:Konstruu al mi cxi tie sep altarojn, kaj pretigu al mi cxi tie sep bovidojn kaj sep virsxafojn.
23:30 Kaj Balak faris, kiel diris Bileam, kaj oferis po unu bovido kaj po unu virsxafo sur cxiu altaro.
24:1 CXar Bileam vidis, ke al la Eternulo placxas beni Izraelon, li ne iris,  kiel antauxe, por auxguri, sed li turnis sian vizagxon al la dezerto.
24:2 Kaj Bileam levis siajn okulojn, kaj ekvidis Izraelon, starantan laux siaj triboj; kaj la spirito de Dio venis sur lin.
24:3 Kaj li ekparolis sian inspiritajxon, kaj diris:   Parolas Bileam, filo de Beor,   Kaj parolas viro kun malfermita okulo;
24:4 Parolas tiu, kiu auxdas la vortojn de Dio,   Kaj kiu vidas la vizion de la Plejpotenculo;   Li falas, sed malfermitaj estas liaj okuloj.
24:5 Kiel belaj estas viaj tendoj, ho Jakob,   Viaj logxejoj, ho Izrael!
24:6 Kiel valoj ili etendigxas,   Kiel gxardenoj apud rivero,   Kiel arboj aloaj, plantitaj de la Eternulo,   Kiel cedroj apud akvo.
24:7 Fluos akvo el liaj siteloj,   Kaj lia semo estos cxe multaj akvoj;   Superos Agagon lia regxo,   Kaj altigxos lia regno.
24:8 Dio, kiu elkondukis lin el Egiptujo,   Estas por li kiel la forto de bubalo;   Li formangxas la popolojn, kiuj estas malamikaj al li,   Kaj iliajn ostojn li frakasas  Kaj per siaj sagoj disbatas.
24:9 Li genuigxis, li kusxigxis,   Kiel leono kaj kiel leonino;   Kiu lin levos?   Viaj benantoj estas benataj,   Kaj viaj malbenantoj estas malbenataj.
24:10 Tiam ekflamis la kolero de Balak kontraux Bileam, kaj li kunefrapis siajn manojn; kaj Balak diris al Bileam:Por malbeni miajn malamikojn mi vokis vin, kaj vi nun benis ilin jam tri fojojn!
24:11 Kaj nun forigxu sur vian lokon; mi intencis honori vin, sed jen la Eternulo senigis vin je la honoro.
24:12 Kaj Bileam diris al Balak:CXu ecx al viaj senditoj, kiujn vi sendis al mi, mi ne parolis jene:
24:13 Se Balak ecx donus al mi sian plenan domon da argxento kaj oro, mi ne povus malobei la ordonon de la Eternulo, farante bonon aux malbonon laux mia deziro? kion diros la Eternulo, tion mi diros.
24:14 Kaj nun mi iras al mia popolo; venu, mi sciigos al vi, kion faros tiu popolo al via popolo en la malproksima venonta tempo.
24:15 Kaj li ekparolis sian inspiritajxon, kaj diris:   Parolas Bileam, filo de Beor,   Kaj parolas viro kun malfermita okulo;
24:16 Parolas tiu, kiu auxdas la vortojn de Dio  Kaj scias la penson de la Plejaltulo,   Kaj kiu vidas la vizion de la Plejpotenculo;   Li falas, sed malfermitaj estas liaj okuloj.
24:17 Mi vidas lin, sed ne nun;   Mi rigardas lin, sed ne proksime.   Eliros stelo el Jakob,   Kaj levigxos sceptro el Izrael,   Detruos la randojn de Moab  Kaj frakasos cxiujn filojn de malordo.
24:18 Kaj Edom estos submetito,   Kaj Seir estos submetito de siaj malamikoj;   Sed Izrael havos venkon.
24:19 Kaj la reganto eliros el Jakob,   Kaj li pereigos la restintojn el la urbo.
24:20 Kaj li ekvidis Amalekon, kaj li ekparolis sian inspiritajxon, kaj diris:      La unua el la popoloj estis Amalek,   Sed lia fino estos pereo.
24:21 Kaj li ekvidis la Kenidojn, kaj li ekparolis sian inspiritajxon, kaj diris:   Fortika estas via logxejo,   Kaj arangxita sur roko estas via nesto;
24:22 Sed ruinigita estos Kain,   Baldaux Asxur vin kaptos.
24:23 Kaj li ekparolis sian inspiritajxon, kaj diris:   Ve! kiu vivos, kiam Dio tion faros?
24:24 Kaj venos sxipoj de la lando de la Kitidoj,   Kaj ili humiligos Asxuron kaj humiligos Eberon;   Sed ankaux ili pereos.
24:25 Kaj Bileam levigxis, kaj foriris kaj revenis al sia loko; kaj ankaux Balak iris sian vojon.
25:1 Kaj Izrael logxis en SXitim, kaj la popolo komencis malcxastadi kun la filinoj de Moab.
25:2 Kaj ili invitadis la popolon al la oferoj de siaj dioj, kaj la popolo mangxadis kaj klinigxadis antaux iliaj dioj.
25:3 Kaj Izrael aligxis al Baal-Peor; kaj ekflamis la kolero de la Eternulo kontraux Izrael.
25:4 Kaj la Eternulo diris al Moseo:Prenu cxiujn estrojn de la popolo kaj pendigu ilin al la Eternulo kontraux la suno, kaj deturnigxos de Izrael la furiozo de la kolero de la Eternulo.
25:5 Kaj Moseo diris al la jugxistoj de Izrael:Mortigu cxiu siajn homojn,  kiuj aligxis al Baal-Peor.
25:6 Kaj jen iu el la Izraelidoj venis kaj alkondukis al siaj fratoj Midjanidinon antaux la okuloj de Moseo kaj antaux la okuloj de la tuta komunumo de Izrael, dum ili ploris cxe la pordo de la tabernaklo de kunveno.
25:7 Kiam tion vidis Pinehxas, filo de Eleazar, la filo de la pastro Aaron,  li levigxis el inter la komunumo kaj prenis ponardegon en sian manon.
25:8 Kaj li iris post la Izraelido en la dormejon, kaj trapikis ilin ambaux,  la Izraelidon kaj la virinon tra sxia ventro; kaj tiam cxesigxis la punfrapado de la Izraelidoj.
25:9 Kaj la nombro de la mortintoj per la punfrapado estis dudek kvar mil.
25:10 Kaj la Eternulo ekparolis al Moseo, dirante:
25:11 Pinehxas, filo de Eleazar, la filo de la pastro Aaron, deturnis Mian koleregon de la Izraelidoj, cxar li fervoris pri Mi inter ili, kaj Mi ne ekstermis la Izraelidojn en Mia severeco.
25:12 Tial diru:Jen Mi donas al li Mian interligon pri paco;
25:13 kaj gxi estu por li kaj por lia idaro post li interligo de eterna pastreco, pro tio, ke li fervoris pri sia Dio kaj pekliberigis la Izraelidojn.
25:14 La nomo de la mortigita Izraelido, kiu estis mortigita kune kun la Midjanidino, estis Zimri, filo de Salu, cxefo de patrodomo el la Simeonidoj;
25:15 kaj la nomo de la mortigita Midjanidino estis Kozbi, filino de Cur,  estro de la anoj de patrodomo en Midjan.
25:16 Kaj la Eternulo ekparolis al Moseo, dirante:
25:17 Estu malamikoj al la Midjanidoj kaj batu ilin;
25:18 cxar ili estas malamikoj al vi per sia insido, kiun ili faris al vi per Peor, kaj per Kozbi, la filino de la Midjana estro, ilia fratino mortigita en la tago de la punfrapado pro Peor.
26:1 Kaj post la punfrapado la Eternulo ekparolis al Moseo, kaj al Eleazar,  filo de la pastro Aaron, dirante:
26:2 Kalkulu la tutan komunumon de la Izraelidoj en la agxo de dudek jaroj kaj pli, laux iliaj patrodomoj, cxiujn militkapablajn en Izrael.
26:3 Kaj ekparolis al ili Moseo kaj la pastro Eleazar sur la stepoj de Moab apud la Jerihxa Jordan, dirante:
26:4 Kalkulu la popolon en la agxo de dudek jaroj kaj pli, kiel la Eternulo ordonis al Moseo kaj al la Izraelidoj, kiuj eliris el la lando Egipta.
26:5 Ruben, la unuenaskito de Izrael. La filoj de Ruben:de HXanohx, la familio de la HXanohxidoj; de Palu, la familio de la Paluidoj;
26:6 de HXecron, la familio de la HXecronidoj; de Karmi, la familio de la Karmiidoj.
26:7 Tio estas la familioj de la Rubenidoj; kaj ilia nombro estas kvardek tri mil sepcent tridek.
26:8 Kaj la filoj de Palu:Eliab.
26:9 Kaj la filoj de Eliab:Nemuel kaj Datan kaj Abiram; tio estas tiuj Datan kaj Abiram, eminentuloj de la komunumo, kiuj ribelis kontraux Moseo kaj Aaron en la anaro de Korahx, kiam ili ribelis kontraux la Eternulo
26:10 kaj la tero malfermis sian busxon kaj englutis ilin kaj Korahxon cxe la morto de la anaro, kiam la fajro ekstermis la ducent kvindek homojn, kaj ili farigxis averto.
26:11 Sed la filoj de Korahx ne mortis.
26:12 La filoj de Simeon laux iliaj familioj:de Nemuel, la familio de la Nemuelidoj; de Jamin, la familio de la Jaminidoj; de Jahxin, la familio de la Jahxinidoj;
26:13 de Zerahx, la familio de la Zerahxidoj; de SXaul, la familio de la SXaulidoj.
26:14 Tio estas la familioj de la Simeonidoj, dudek du mil ducent.
26:15 La filoj de Gad laux iliaj familioj:de Cefon, la familio de la Cefonidoj; de HXagi, la familio de la HXagiidoj; de SXuni, la familio de la SXuniidoj;
26:16 de Ozni, la familio de la Ozniidoj; de Eri, la familio de la Eriidoj;
26:17 de Arod, la familio de la Arodidoj; de Areli, la familio de la Areliidoj.
26:18 Tio estas la familioj de la Gadidoj, laux ilia nombro kvardek mil kvincent.
26:19 La filoj de Jehuda:Er kaj Onan; sed Er kaj Onan mortis en la lando Kanaana.
26:20 Kaj la filoj de Jehuda laux iliaj familioj estis:de SXela, la familio de la SXelaidoj; de Perec, la familio de la Perecidoj; de Zerahx, la familio de la Zerahxidoj.
26:21 Kaj la filoj de Perec estis:de HXecron, la familio de la HXecronidoj;  de HXamul, la familio de la HXamulidoj.
26:22 Tio estas la familioj de Jehuda, laux ilia nombro sepdek ses mil kvincent.
26:23 La filoj de Isahxar laux iliaj familioj:de Tola, la familio de la Tolaidoj; de Puva, la familio de la Puvaidoj;
26:24 de Jasxub, la familio de la Jasxubidoj; de SXimron, la familio de la SXimronidoj.
26:25 Tio estas la familioj de Isahxar, laux ilia nombro sesdek kvar mil tricent.
26:26 La filoj de Zebulun laux iliaj familioj:de Sered, la familio de la Seredidoj; de Elon, la familio de la Elonidoj; de Jahxleel, la familio de la Jahxleelidoj.
26:27 Tio estas la familioj de la Zebulunidoj, laux ilia nombro sesdek mil kvincent.
26:28 La filoj de Jozef laux iliaj familioj:Manase kaj Efraim.
26:29 La filoj de Manase:de Mahxir, la familio de la Mahxiridoj; kaj de Mahxir naskigxis Gilead; de Gilead, la familio de la Gileadidoj.
26:30 Jen estas la filoj de Gilead:de Iezer, la familio de la Iezeridoj; de HXelek, la familio de la HXelekidoj;
26:31 kaj de Asriel, la familio de la Asrielidoj; kaj de SXehxem, la familio de la SXehxemidoj;
26:32 kaj de SXemida, la familio de la SXemidaidoj; kaj de HXefer, la familio de la HXeferidoj.
26:33 Kaj Celofhxad, filo de HXefer, ne havis filojn, sed nur filinojn; kaj la nomoj de la filinoj de Celofhxad estis:Mahxla kaj Noa kaj HXogla kaj Milka kaj Tirca.
26:34 Tio estas la familioj de Manase, laux ilia nombro kvindek du mil sepcent.
26:35 Jen estas la filoj de Efraim laux iliaj familioj:de SXutelahx, la familio de la SXutelahxidoj; de Behxer, la familio de la Behxeridoj; de Tahxan, la familio de la Tahxanidoj.
26:36 Kaj jen estas la filoj de SXutelahx:de Eran, la familio de la Eranidoj.
26:37 Tio estas la familioj de la filoj de Efraim, laux ilia nombro tridek du mil kvincent. Tio estas la filoj de Jozef laux iliaj familioj.
26:38 La filoj de Benjamen laux iliaj familioj:de Bela, la familio de la Belaidoj; de Asxbel, la familio de la Asxbelidoj; de Ahxiram, la familio de la Ahxiramidoj;
26:39 de SXefufam, la familio de la SXefufamidoj; de HXufam la familio de la HXufamidoj.
26:40 Kaj la filoj de Bela estis:Ard kaj Naaman; de Ard, la familio de la Ardidoj; de Naaman, la familio de la Naamanidoj.
26:41 Tio estas la filoj de Benjamen laux iliaj familioj, kaj ilia nombro estis kvardek kvin mil sescent.
26:42 Jen estas la filoj de Dan laux iliaj familioj:de SXuhxam, la familio de la SXuhxamidoj. Tio estas la familioj de Dan laux iliaj familioj.
26:43 CXiuj familioj de la SXuhxamidoj prezentis la nombron de sesdek kvar mil kvarcent.
26:44 La filoj de Asxer laux iliaj familioj:de Jimna, la familio de la Jimnaidoj; de Jisxvi, la familio de la Jisxviidoj; de Beria, la familio de la Beriaidoj.
26:45 De la filoj de Beria:de HXeber, la familio de la HXeberidoj; de Malkiel, la familio de la Malkielidoj.
26:46 Kaj la nomo de la filino de Asxer estis Serahx.
26:47 Tio estas la familioj de la filoj de Asxer, laux ilia nombro kvindek tri mil kvarcent.
26:48 La filoj de Naftali laux iliaj familioj:de Jahxceel, la familio de la Jahxceelidoj; de Guni, la familio de la Guniidoj;
26:49 de Jecer, la familio de la Jeceridoj; de SXilem la familio de la SXilemidoj.
26:50 Tio estas la familioj de Naftali laux iliaj familioj, kaj ilia nombro estis kvardek kvin mil kvarcent.
26:51 Tia estis la kalkulita nombro de la Izraelidoj:sescent unu mil sepcent tridek.
26:52 Kaj la Eternulo ekparolis al Moseo, dirante:
26:53 Al tiuj estu dividita la tero kiel posedajxo laux la nombro de la nomoj.
26:54 Al la plinombra donu pli grandan posedajxon, kaj al la malplinombra donu malpli grandan posedajxon; al cxiu laux lia nombro estu donita lia posedajxo.
26:55 Sed per loto oni dividu la teron; laux la nomo de siaj patraj triboj ili ricevu posedajxon.
26:56 Per la loto oni dividu al cxiu lian posedajxon, kiel al la plinombraj,  tiel al la malplinombraj.
26:57 Kaj jen estas la kalkulitoj de Levi laux iliaj familioj:de Gersxon, la familio de la Gersxonidoj; de Kehat, la familio de la Kehatidoj; de Merari,  la familio de la Merariidoj.
26:58 Jen estas la familioj de Levi:la familio de la Libniidoj, la familio de la HXebronidoj, la familio de la Mahxliidoj, la familio de la Musxiidoj, la familio de la Korahxidoj. Kaj de Kehat naskigxis Amram.
26:59 Kaj la nomo de la edzino de Amram estis Johxebed, filino de Levi, kiu estis naskita al Levi en Egiptujo; kaj sxi naskis al Amram Aaronon kaj Moseon kaj ilian fratinon Mirjam.
26:60 Kaj al Aaron naskigxis Nadab kaj Abihu kaj Eleazar kaj Itamar.
26:61 Sed Nadab kaj Abihu mortis, kiam ili alportis fremdan fajron antaux la Eternulon.
26:62 Kaj la nombro de iliaj kalkulitoj estis dudek tri mil, cxiuj virseksuloj en la agxo de pli ol unu monato; cxar ili ne estis kalkulitaj kune kun la Izraelidoj, cxar al ili ne estis donita posedajxo inter la Izraelidoj.
26:63 Tio estas la nombro, kiun kalkulis Moseo kaj la pastro Eleazar, kiuj kalkulis la Izraelidojn sur la stepoj de Moab cxe la Jerihxa Jordan.
26:64 Kaj inter ili estis neniu el tiuj, kiujn kalkulis Moseo kaj la pastro Aaron, kiam ili kalkulis la Izraelidojn en la dezerto Sinaj.
26:65 CXar la Eternulo diris pri ili:Ili mortos en la dezerto. Kaj restis el ili neniu, krom Kaleb, filo de Jefune, kaj Josuo, filo de Nun.
27:1 Kaj aliris la filinoj de Celofhxad, filo de HXefer, filo de Gilead, filo de Mahxir, filo de Manase, el la familioj de Manase, filo de Jozef; kaj jen estas la nomoj de liaj filinoj:Mahxla kaj Noa kaj HXogla kaj Milka kaj Tirca;
27:2 kaj ili starigxis antaux Moseo kaj antaux la pastro Eleazar kaj antaux la estroj kaj la tuta komunumo cxe la pordo de la tabernaklo de kunveno, kaj diris:
27:3 Nia patro mortis en la dezerto, kaj li ne estis inter la anaro, kiu ribelis kontraux la Eternulo en la anaro de Korahx; sed pro sia peko li mortis, kaj filojn li ne havis.
27:4 Kial malaperu la nomo de nia patro el inter lia familio, cxar li ne havis filon? Donu al ni posedajxon inter la fratoj de nia patro.
27:5 Kaj Moseo prezentis ilian aferon antaux la Eternulon.
27:6 Kaj la Eternulo diris al Moseo jene:
27:7 Prave parolas la filinoj de Celofhxad; efektive donu al ili heredan posedajxon inter la fratoj de ilia patro, kaj transirigu la posedajxon de ilia patro al ili.
27:8 Kaj al la Izraelidoj diru jene:Se iu mortos, ne havante filon, tiam transirigu lian posedajxon al lia filino;
27:9 kaj se li ne havas filinon, tiam donu lian posedajxon al liaj fratoj;
27:10 kaj se li ne havas fratojn, donu lian posedajxon al la fratoj de lia patro;
27:11 kaj se lia patro ne havas fratojn, donu lian posedajxon al lia proksima parenco el lia familio, ke li heredu gxin. Kaj tio estu por la Izraelidoj legxa juro, kiel la Eternulo ordonis al Moseo.
27:12 Kaj la Eternulo diris al Moseo:Supreniru sur cxi tiun monton Abarim,  kaj rigardu la landon, kiun Mi donis al la Izraelidoj.
27:13 Kaj kiam vi estos vidinta gxin, vi alkolektigxos al via popolo, vi ankaux, kiel alkolektigxis via frato Aaron;
27:14 cxar vi malobeis Mian ordonon en la dezerto Cin, dum la malpaco de la komunumo, ke vi montru cxe la akvo Mian sanktecon antaux iliaj okuloj-tiu Akvo de Malpaco cxe Kadesx en la dezerto Cin.
27:15 Kaj Moseo ekparolis al la Eternulo, dirante:
27:16 La Eternulo, Dio de la spiritoj de cxiu karno, starigu super la komunumo viron,
27:17 kiu eliradus antaux ili kaj kiu eniradus antaux ili kaj kiu elkondukadus ilin kaj kiu enkondukadus ilin, por ke ne estu la komunumo de la Eternulo kiel sxafoj, kiuj ne havas pasxtiston.
27:18 Kaj la Eternulo diris al Moseo:Prenu al vi Josuon, filon de Nun, viron,  kiu havas en si spiriton, kaj metu vian manon sur lin;
27:19 kaj starigu lin antaux Eleazar, la pastro, kaj antaux la tuta komunumo,  kaj donu al li instrukciojn antaux iliaj okuloj;
27:20 kaj metu sur lin parton de via majesto, por ke auxskultu lin la tuta komunumo de la Izraelidoj.
27:21 Kaj li staru antaux la pastro Eleazar kaj demandu lin pri decido per la signoj de lumo antaux la Eternulo; laux lia vorto devas eliri kaj laux lia vorto devas eniri li kaj cxiuj Izraelidoj kun li kaj la tuta komunumo.
27:22 Kaj Moseo faris, kiel ordonis al li la Eternulo; kaj li prenis Josuon kaj starigis lin antaux la pastro Eleazar kaj antaux la tuta komunumo;
27:23 kaj li metis sur lin siajn manojn kaj donis al li instrukciojn, kiel la Eternulo parolis per Moseo.
28:1 Kaj la Eternulo ekparolis al Moseo, dirante:
28:2 Ordonu al la Izraelidoj kaj diru al ili:Mian oferon, Mian panon, Miajn fajroferojn, Mian agrablan odorajxon observu, por alportadi al Mi en ilia tempo.
28:3 Kaj diru al ili:Jen estas la fajrofero, kiun vi devas alportadi al la Eternulo:sxafidojn jaragxajn sendifektajn po du en cxiu tago, kiel konstantan bruloferon.
28:4 Unu sxafidon oferu matene, kaj la duan sxafidon oferu cxirkaux la vespero;
28:5 kaj dekonon de efo da delikata faruno kiel farunoferon, miksitan kun kvarono de hino da elpistita oleo.
28:6 Tio estas la brulofero konstanta, kia estis farata cxe la monto Sinaj,  kiel agrabla odorajxo, fajrofero al la Eternulo.
28:7 Kaj gxia versxofero estu po kvarono de hino cxe unu sxafido; en la sanktejo vi devas versxi la vinon al la Eternulo.
28:8 Kaj la duan sxafidon oferu cxirkaux la vespero; kun tia farunofero, kiel matene, kaj kun tia versxofero faru fajroferon, agrablan odorajxon al la Eternulo.
28:9 Sed en la tago sabata du sxafidojn jaragxajn sendifektajn kaj du dekonojn de efo da delikata faruno kiel farunoferon, miksitan kun oleo, kaj gxian versxoferon;
28:10 tio estas la brulofero de cxiu sabato, krom la konstanta brulofero kaj gxia versxofero.
28:11 Kaj en viaj monatkomencoj alportu bruloferon al la Eternulo:du bovidojn kaj unu virsxafon, sep jaragxajn sendifektajn sxafidojn;
28:12 kaj tri dekonojn de efo da delikata faruno kiel farunoferon, miksitan kun oleo, por cxiu bovido, kaj du dekonojn da delikata faruno kiel farunoferon, miksitan kun oleo, por la unu virsxafo;
28:13 kaj po unu dekono da delikata faruno kiel farunoferon, miksitan kun oleo, por cxiu sxafido; tio estas brulofero, agrabla odorajxo, fajrofero al la Eternulo.
28:14 Kaj iliaj versxoferoj estu:duono de hino da vino por bovido, kaj triono de hino por virsxafo, kaj kvarono de hino por sxafido. Tio estas cxiumonata brulofero por cxiuj monatoj de la jaro.
28:15 Kaj unu virkapro, kiel pekofero al la Eternulo, krom la konstanta brulofero, estu oferata kune kun sia versxofero.
28:16 Kaj en la unua monato, en la dek-kvara tago de la monato, estas Pasko al la Eternulo.
28:17 Kaj en la dek-kvina tago de tiu monato estas festo; dum sep tagoj oni mangxu macojn.
28:18 En la unua tago estas sankta kunveno; faru nenian servan laboron;
28:19 kaj alportu fajroferon, bruloferon al la Eternulo:du bovidojn kaj unu virsxafon kaj sep jaragxajn sxafidojn; sendifektaj ili estu cxe vi;
28:20 kaj kiel ilian farunoferon alportu delikatan farunon, miksitan kun oleo, tri dekonojn por bovido kaj du dekonojn por la virsxafo;
28:21 po unu dekono alportu por cxiu el la sep sxafidoj;
28:22 kaj unu virkapron, por pekliberigi vin.
28:23 Krom la matena brulofero, kiu estas konstanta brulofero, alportu tion.
28:24 Tiel faru en cxiu el la sep tagoj; tio estas mangxajxo, fajrofero,  agrabla odorajxo al la Eternulo; krom la konstanta brulofero oni tion alportu kune kun gxia versxofero.
28:25 Kaj en la sepa tago estu cxe vi sankta kunveno; faru nenian servan laboron.
28:26 Kaj en la tago de la unuaj fruktoj, kiam vi alportos novan farunoferon al la Eternulo en via festo de semajnoj, estu cxe vi sankta kunveno; faru nenian servan laboron;
28:27 kaj alportu bruloferon, kiel agrablan odorajxon al la Eternulo:du bovidojn, unu virsxafon, sep jaragxajn sxafidojn;
28:28 kaj kiel ilian farunoferon delikatan farunon, miksitan kun oleo, tri dekonojn por cxiu bovido, du dekonojn por la unu virsxafo;
28:29 po unu dekono por cxiu el la sep sxafidoj;
28:30 unu virkapron, por pekliberigi vin.
28:31 Krom la konstanta brulofero kaj gxia versxofero alportu tion;  sendifektaj ili estu cxe vi kaj kun siaj versxoferoj.
29:1 Kaj en la sepa monato, en la unua tago de la monato, estu cxe vi sankta kunveno; faru nenian servan laboron; tago de trumpetado gxi estu por vi.
29:2 Kaj alportu bruloferon, kiel agrablan odorajxon al la Eternulo:unu bovidon, unu virsxafon, sep jaragxajn sxafidojn sendifektajn;
29:3 kaj ilian farunoferon:delikatan farunon, miksitan kun oleo, tri dekonojn por la bovido, du dekonojn por la virsxafo;
29:4 kaj po unu dekono por cxiu el la sep sxafidoj;
29:5 kaj unu virkapron, kiel pekoferon, por pekliberigi vin;
29:6 krom la monata brulofero kaj gxia farunofero kaj la konstanta brulofero kaj gxia farunofero; kaj iliajn versxoferojn laux ilia regularo; kiel agrablan odorajxon, fajroferon al la Eternulo.
29:7 Kaj en la deka tago de tiu sepa monato estu cxe vi sankta kunveno; kaj premu viajn animojn; faru nenian laboron;
29:8 kaj alportu bruloferon al la Eternulo, agrablan odorajxon:unu bovidon,  unu virsxafon, sep jaragxajn sxafidojn; sendifektaj ili estu cxe vi;
29:9 kaj ilian farunoferon:delikatan farunon, miksitan kun oleo, tri dekonojn por la bovido, du dekonojn por la unu virsxafo;
29:10 po unu dekono por cxiu el la sep sxafidoj;
29:11 unu virkapron, kiel pekoferon, krom la pekofero de pekliberigo kaj la konstanta brulofero kaj gxia farunofero kaj iliaj versxoferoj.
29:12 Kaj en la dek-kvina tago de la sepa monato estu cxe vi sankta kunveno;  faru nenian servan laboron, kaj festu feston al la Eternulo dum sep tagoj;
29:13 kaj alportu bruloferon, fajroferon, agrablan odorajxon al la Eternulo:dek tri bovidojn, du virsxafojn, dek kvar jaragxajn sxafidojn,  sendifektaj ili estu;
29:14 kaj ilian farunoferon:delikatan farunon, miksitan kun oleo, po tri dekonoj por cxiu el la dek tri bovidoj, po du dekonoj por cxiu el la du virsxafoj;
29:15 kaj po unu dekono por cxiu el la dek kvar sxafidoj;
29:16 kaj unu virkapron, kiel pekoferon, krom la konstanta brulofero, gxia farunofero, kaj gxia versxofero.
29:17 Kaj en la dua tago:dek du bovidojn, du virsxafojn, dek kvar jaragxajn sxafidojn sendifektajn;
29:18 kaj ilian farunoferon kaj iliajn versxoferojn por la bovidoj, por la virsxafoj, kaj por la sxafidoj, laux ilia nombro, laux la regularo;
29:19 kaj unu virkapron, kiel pekoferon, krom la konstanta brulofero kaj gxia farunofero kaj iliaj versxoferoj.
29:20 Kaj en la tria tago:dek unu bovidojn, du virsxafojn, dek kvar jaragxajn sxafidojn sendifektajn;
29:21 kaj ilian farunoferon kaj iliajn versxoferojn por la bovidoj, por la virsxafoj, kaj por la sxafidoj, laux ilia nombro, laux la regularo;
29:22 kaj unu virkapron pekoferan, krom la konstanta brulofero kaj gxia farunofero kaj gxia versxofero.
29:23 Kaj en la kvara tago:dek bovidojn, du virsxafojn, dek kvar jaragxajn sxafidojn sendifektajn;
29:24 ilian farunoferon kaj iliajn versxoferojn por la bovidoj, por la virsxafoj, kaj por la sxafidoj, laux ilia nombro, laux la regularo;
29:25 kaj unu virkapron pekoferan, krom la konstanta brulofero, gxia farunofero, kaj gxia versxofero.
29:26 Kaj en la kvina tago:naux bovidojn, du virsxafojn, dek kvar jaragxajn sxafidojn sendifektajn;
29:27 kaj ilian farunoferon kaj iliajn versxoferojn por la bovidoj, por la virsxafoj, kaj por la sxafidoj, laux ilia nombro, laux la regularo;
29:28 kaj unu virkapron pekoferan, krom la konstanta brulofero kaj gxia farunofero kaj gxia versxofero.
29:29 Kaj en la sesa tago:ok bovidojn, du virsxafojn, dek kvar jaragxajn sxafidojn sendifektajn;
29:30 kaj ilian farunoferon kaj iliajn versxoferojn por la bovidoj, por la virsxafoj, kaj por la sxafidoj, laux ilia nombro, laux la regularo;
29:31 kaj unu virkapron pekoferan, krom la konstanta brulofero, gxia farunofero, kaj gxia versxofero.
29:32 Kaj en la sepa tago:sep bovidojn, du virsxafojn, dek kvar jaragxajn sxafidojn sendifektajn;
29:33 kaj ilian farunoferon kaj iliajn versxoferojn por la bovidoj, por la virsxafoj, kaj por la sxafidoj, laux ilia nombro, laux la regularo;
29:34 kaj unu virkapron pekoferan, krom la konstanta brulofero, gxia farunofero, kaj gxia versxofero.
29:35 En la oka tago estu cxe vi sankta kunveno; faru nenian servan laboron;
29:36 kaj alportu bruloferon, fajroferon, agrablan odorajxon al la Eternulo;  unu bovidon, unu virsxafon, sep jaragxajn sxafidojn sendifektajn;
29:37 ilian farunoferon kaj iliajn versxoferojn por la bovido, por la virsxafo, kaj por la sxafidoj, laux ilia nombro, laux la regularo;
29:38 kaj unu virkapron pekoferan, krom la konstanta brulofero kaj gxia farunofero kaj gxia versxofero.
29:39 Tion faru al la Eternulo en viaj festoj, krom viaj sanktaj promesitajxoj kaj viaj propravolaj donacoj, viaj bruloferoj kaj viaj farunoferoj kaj viaj versxoferoj kaj viaj pacoferoj.
29:40 Kaj Moseo raportis al la Izraelidoj konforme al cxio, kion la Eternulo ordonis al Moseo.
30:1 Kaj Moseo ekparolis al la tribestroj de la Izraelidoj, dirante:Jen kion ordonis la Eternulo:
30:2 Se iu faros sanktan promeson al la Eternulo aux jxuros jxuron, ligante sian animon, li ne rompu sian vorton, sed konforme al cxio, kio eliris el lia busxo, li faru.
30:3 Kaj se virino faros sanktan promeson al la Eternulo aux ligos sin en la domo de sia patro, en sia juneco,
30:4 kaj sxia patro auxdos sxian promeson, kaj la ligon, kiun sxi metas sur sian animon, kaj sxia patro silentos pri tio; tiam valoras cxiuj sxiaj promesoj, kaj cxiu ligo, kiun sxi metis sur sian animon, valoras.
30:5 Sed se sxia patro malpermesos al sxi en la tago, kiam li auxdis, tiam cxiuj sxiaj promesoj kaj cxiuj sxiaj ligoj, per kiuj sxi ligis sian animon,  ne valoras; kaj la Eternulo pardonos al sxi, cxar sxia patro malpermesis al sxi.
30:6 Se sxi farigxos edzino, kaj sur sxi estos sxiaj promesoj, aux vorto, kiu elglitis el sxia busxo kaj ligis sxian animon,
30:7 kaj sxia edzo auxdos, kaj li silentos en la tago, kiam li auxdis; tiam valoras sxiaj promesoj, kaj sxiaj ligoj, per kiuj sxi ligis sian animon,  valoras.
30:8 Sed se en la tago, kiam sxia edzo auxdis, li malpermesas al sxi, tiam li neniigas sxian promeson, kiu estas sur sxi, kaj tion, kio elglitis el sxia busxo kaj per kio sxi ligis sian animon; kaj la Eternulo pardonos al sxi.
30:9 La promeso de vidvino kaj de eksedzino, cxio, per kio sxi ligis sian animon, valoras sur sxi.
30:10 Se virino en la domo de sia edzo faris sanktan promeson aux per jxuro metis ligon sur sian animon,
30:11 kaj sxia edzo auxdis kaj silentis, ne malpermesis al sxi; tiam valoras cxiuj sxiaj promesoj, kaj cxiu ligo, kiun sxi metis sur sian animon, valoras.
30:12 Sed se sxia edzo neniigis ilin en la tago, kiam li auxdis; tiam cxio,  kio eliris el sxia busxo, sxiaj promesoj kaj la ligoj de sxia animo, ne valoras:sxia edzo ilin neniigis; kaj la Eternulo pardonos al sxi.
30:13 CXiun promeson kaj cxiun ligigxon per jxuro fari premon al sia animo sxia edzo povas valorigi aux sxia edzo povas neniigi.
30:14 Se sxia edzo silentis tagon por tago, tiam li valorigas cxiujn sxiajn promesojn, aux cxiujn ligigxojn, kiuj estas sur sxi, li valorigas; cxar li silentis en la tago, kiam li auxdis.
30:15 Kaj se li neniigis ilin, post kiam li auxdis, tiam li prenis sur sin sxian kulpon.
30:16 Tio estas la legxoj, kiujn la Eternulo donis al Moseo pri la rilatoj inter edzo kaj lia edzino, inter patro kaj lia filino en sxia juneco en la domo de sxia patro.
31:1 Kaj la Eternulo ekparolis al Moseo, dirante:
31:2 Faru vengxon pro la Izraelidoj sur la Midjanidoj; kaj poste alkolektigxu al via popolo.
31:3 Kaj Moseo ekparolis al la popolo, dirante:Armu inter vi virojn por milito, ke ili iru kontraux Midjan, por fari vengxon de la Eternulo sur Midjan.
31:4 Po mil el tribo, el cxiuj triboj de Izrael, sendu en militon.
31:5 Kaj oni eligis el la miloj de la Izraelidoj, po mil el cxiu tribo, dek du mil armitojn por milito.
31:6 Kaj Moseo sendis ilin, po mil el tribo, en militon, ilin kaj Pinehxason,  filon de la pastro Eleazar, en militon, kaj la sanktaj vazoj kaj alarmaj trumpetoj estis en lia mano.
31:7 Kaj ili militis kontraux Midjan, kiel la Eternulo ordonis al Moseo, kaj ili mortigis cxiujn virseksulojn.
31:8 Kaj la regxojn de Midjan ili mortigis inter la aliaj mortigitoj:Evin,  Rekemon, Curon, HXuron, kaj Reban, la kvin regxojn de Midjan, kaj Bileamon,  filon de Beor, ili mortigis per glavo.
31:9 Kaj la Izraelidoj prenis en malliberecon la virinojn Midjanajn kaj iliajn infanojn; kaj cxiujn iliajn brutojn kaj ilian tutan posedajxon kaj havon ili rabis.
31:10 Kaj cxiujn iliajn urbojn en iliaj lokoj de logxado kaj cxiujn iliajn kastelojn ili forbruligis per fajro.
31:11 Kaj ili prenis la tutan kaptitajxon kaj rabitajxon, kiel la homojn,  tiel ankaux la brutojn.
31:12 Kaj ili venigis al Moseo kaj al la pastro Eleazar kaj al la komunumo de la Izraelidoj la kaptitojn kaj la prenitajxon kaj la rabitajxon en la tendaron sur la stepoj de Moab apud la Jerihxa Jordan.
31:13 Kaj eliris Moseo kaj la pastro Eleazar kaj cxiuj estroj de la komunumo renkonte al ili ekster la tendaron.
31:14 Kaj Moseo ekkoleris kontraux la militestroj, la milestroj kaj centestroj, kiuj venis el la milito.
31:15 Kaj Moseo diris al ili:Vi lasis vivi cxiujn virinojn!
31:16 Jen ili estis ja por la Izraelidoj, laux la vortoj de Bileam, instigo por deturnigxi de la Eternulo al Peor; kaj pro tio estis ja la punfrapado en la komunumo de la Eternulo.
31:17 Kaj nun mortigu cxiun virseksan infanon; kaj cxiun virinon, kiu ekkonis viron sur kusxejo de viro, mortigu.
31:18 Sed cxiun infanon virinseksan, kiu ne ekkonis kusxejon de viro, lasu viva por vi.
31:19 Kaj vi restu ekster la tendaro dum sep tagoj; cxiu el vi kaj viaj kaptitoj, kiu mortigis homon, kaj cxiu, kiu ektusxis mortigiton, pekpurigu sin en la tria tago kaj en la sepa tago.
31:20 Kaj cxiun veston kaj cxiun objekton el felo kaj cxion faritan el kapra lano kaj cxiun lignan vazon pekpurigu.
31:21 Kaj la pastro Eleazar diris al la militistoj, kiuj iris en la militon:Tio estas la legxa instrukcio, kiun la Eternulo ordonis al Moseo:
31:22 Nur oron, argxenton, kupron, feron, stanon, kaj plumbon,
31:23 cxion, kio povas iri en fajron, trairigu tra fajro, kaj gxi estos pura,  tamen per puriga akvo oni gxin pekpurigu; cxion, kio ne povas iri en fajron,  trairigu tra akvo.
31:24 Kaj lavu viajn vestojn en la sepa tago kaj farigxu puraj, kaj poste vi povas veni en la tendaron.
31:25 Kaj la Eternulo ekparolis al Moseo, dirante:
31:26 Kalkulu la kvanton de la prenita kaptitajxo, kiel de la homoj, tiel ankaux de la brutoj, vi kaj la pastro Eleazar kaj la estroj de la familioj de la komunumo.
31:27 Kaj dividu la prenitajxon po duono inter tiuj, kiuj partoprenis en la milito kaj iris batali, kaj inter la tuta komunumo.
31:28 Kaj prenu imposton por la Eternulo de la militistoj, kiuj iris batali,  po unu animo el kvincent, kiel el la homoj, tiel el la bovoj kaj el la azenoj kaj el la sxafoj.
31:29 Prenu tion el ilia duono, kaj donu al la pastro Eleazar, kiel oferdonon por la Eternulo.
31:30 Kaj el la duono, apartenanta al la Izraelidoj, prenu po unu kaptito el kvindek, kiel el la homoj, tiel ankaux el la bovoj, el la azenoj, kaj el la sxafoj, el cxiuj brutoj, kaj donu ilin al la Levidoj, kiuj plenumas la oficojn en la tabernaklo de la Eternulo.
31:31 Kaj faris Moseo kaj la pastro Eleazar, kiel la Eternulo ordonis al Moseo.
31:32 Kaj la kvanto de la kaptitajxo, krom la rabitajxo, kiun rabis la militistoj, estis:da sxafoj sescent sepdek kvin mil;
31:33 kaj da bovoj sepdek du mil;
31:34 kaj da azenoj sesdek unu mil;
31:35 kaj da homoj, el virinoj, kiuj ne ekkonis kusxejon de viro, la nombro de cxiuj estis tridek du mil.
31:36 La duono, la parto de tiuj, kiuj iris en la militon, estis:da sxafoj tricent tridek sep mil kvincent;
31:37 kaj la tributo por la Eternulo estis el la sxafoj sescent sepdek kvin;
31:38 kaj da bovoj estis tridek ses mil, kaj el ili la tributo al la Eternulo sepdek du;
31:39 kaj da azenoj estis tridek mil kvincent, kaj el ili la tributo al la Eternulo sesdek unu;
31:40 kaj da homoj estis dek ses mil, kaj el ili la tributo por la Eternulo tridek du animoj.
31:41 Kaj Moseo donis la tributon, la oferdonon por la Eternulo, al la pastro Eleazar, kiel la Eternulo ordonis al Moseo.
31:42 Kaj el la duono, apartenanta al la Izraelidoj, kiun apartigis Moseo de la viroj, kiuj militis
31:43 (kaj la duono, apartenanta al la komunumo, estis:da sxafoj tricent tridek sep mil kvincent,
31:44 kaj da bovoj tridek ses mil,
31:45 kaj da azenoj tridek mil kvincent,
31:46 kaj da homoj dek ses mil) -
31:47 Kaj Moseo prenis el la duono, apartenanta al la Izraelidoj, unu prenitajxon el kvindek, kiel el la homoj, tiel ankaux el la brutoj, kaj li donis ilin al la Levidoj, kiuj plenumas oficojn en la tabernaklo de la Eternulo, kiel la Eternulo ordonis al Moseo.
31:48 Kaj aliris al Moseo la estroj de la miloj da militistoj, la milestroj kaj la centestroj;
31:49 kaj ili diris al Moseo:Viaj servantoj kalkulis la militistojn, kiuj estis komisiitaj al ni, kaj mankas el ili neniu;
31:50 tial ni alportas oferon al la Eternulo, kion cxiu el ni trovis, orajn vazojn, cxenetojn, braceletojn, ringojn, orelornamojn, kaj kolringojn, por pekliberigi niajn animojn antaux la Eternulo.
31:51 Kaj Moseo kaj la pastro Eleazar prenis de ili la oron en la formo de diversaj objektoj.
31:52 Kaj la kvanto de la tuta oro oferdona, kiun ili oferdonis al la Eternulo, estis dek ses mil sepcent kvindek sikloj de la milestroj kaj de la centestroj.
31:53 (CXar la militistoj rabis cxiu por si.)
31:54 Kaj Moseo kaj la pastro Eleazar prenis la oron de la milestroj kaj centestroj, kaj alportis gxin en la tabernaklon de kunveno, kiel memorigajxon de la Izraelidoj antaux la Eternulo.
32:1 La filoj de Ruben kaj la filoj de Gad havis tre multe da brutaroj; kaj ili vidis, ke la lando Jazer kaj la lando Gilead estas lokoj bonaj por brutaroj.
32:2 Kaj venis la filoj de Gad kaj la filoj de Ruben, kaj diris al Moseo kaj al la pastro Eleazar kaj al la estroj de la komunumo jene:
32:3 Atarot kaj Dibon kaj Jazer kaj Nimra kaj HXesxbon kaj Eleale kaj Sibma kaj Nebo kaj Beon-
32:4 tiu lando, kiun la Eternulo venkobatis antaux la komunumo de Izrael- estas lando bona por brutaroj, kaj viaj servantoj havas brutarojn.
32:5 Kaj ili diris:Se vi estas favoraj al ni, tiam tiu lando estu donata al viaj servantoj kiel posedajxo; ne irigu nin trans Jordanon.
32:6 Kaj Moseo diris al la filoj de Gad kaj al la filoj de Ruben:CXu viaj fratoj iru en la militon kaj vi sidos cxi tie?
32:7 Kaj kial vi deklinas la koron de la Izraelidoj de la transiro en la landon, kiun donas al ili la Eternulo?
32:8 Tiel agis viaj patroj, kiam mi sendis ilin el Kadesx-Barnea, por rigardi la landon.
32:9 Ili iris gxis la valo Esxkol kaj vidis la landon, kaj deklinis la koron de la Izraelidoj, ke ili ne iru en la landon, kiun donas al ili la Eternulo.
32:10 Kaj ekflamis en tiu tago la kolero de la Eternulo, kaj Li jxuris,  dirante:
32:11 Tiuj homoj, kiuj eliris el Egiptujo, en la agxo de dudek jaroj kaj pli,  ne vidos la landon, pri kiu Mi jxuris al Abraham, al Isaak, kaj al Jakob;  cxar ili ne sekvis Min;
32:12 krom Kaleb, filo de Jefune, la Kenizido, kaj Josuo, filo de Nun, cxar ili sekvis Min.
32:13 Kaj ekflamis la kolero de la Eternulo kontraux Izrael, kaj Li igis ilin vagadi en la dezerto dum kvardek jaroj, gxis mortis la tuta generacio, kiu faris malbonon en la okuloj de la Eternulo.
32:14 Kaj jen vi levigxis anstataux viaj patroj, nova generacio da pekuloj,  por ankoraux plifortigi la flaman koleron de la Eternulo kontraux Izrael.
32:15 Se vi deturnigxos de Li, tiam Li denove restigos ilin en la dezerto;  kaj vi pereigos tiun tutan popolon.
32:16 Kaj ili aliris al li, kaj diris:Barajxojn por sxafoj ni konstruos cxi tie por niaj brutaroj kaj urbojn por niaj infanoj;
32:17 sed ni mem rapidos armitaj antaux la Izraelidoj, gxis ni alkondukos ilin al iliaj lokoj; kaj niaj infanoj logxos en la fortikigitaj urboj pro la logxantoj de la lando.
32:18 Ni ne revenos al niaj domoj, gxis la Izraelidoj ekposedos cxiu sian posedajxon.
32:19 Ni ne prenos kun ili posedajxon transe de Jordan kaj plue; cxar ni ricevos nian posedajxon sur cxi tiu orienta flanko de Jordan.
32:20 Kaj Moseo diris al ili:Se vi tion faros, se vi iros armitaj antaux la Eternulo en la militon,
32:21 kaj cxiu el vi armita transiros Jordanon antaux la Eternulo, gxis Li forpelos Siajn malamikojn antaux Si,
32:22 kaj la lando estos militakirita antaux la Eternulo, tiam vi poste revenos, kaj vi estos senkulpaj antaux la Eternulo kaj antaux Izrael, kaj cxi tiu lando estos via posedajxo antaux la Eternulo.
32:23 Sed se vi ne agos tiel, tiam vi pekos antaux la Eternulo, kaj vi suferos vian punon, kiu trafos vin.
32:24 Konstruu al vi urbojn por viaj infanoj kaj barajxojn por viaj sxafoj;  kaj faru tion, kio eliris el via busxo.
32:25 Kaj la filoj de Gad kaj la filoj de Ruben diris al Moseo jene:Viaj servantoj faros, kiel nia sinjoro ordonas.
32:26 Niaj infanoj, niaj edzinoj, niaj brutaroj, kaj cxiuj niaj brutoj estos cxi tie, en la urboj de Gilead;
32:27 sed viaj servantoj, cxiuj armitaj militiste, iros antaux la Eternulo en la militon, kiel nia sinjoro diras.
32:28 Kaj Moseo ordonis pri ili al la pastro Eleazar, kaj al Josuo, filo de Nun, kaj al la estroj de la triboj de la Izraelidoj;
32:29 kaj Moseo diris al ili:Se la filoj de Gad kaj la filoj de Ruben transiros kun vi Jordanon, cxiuj armitaj por la milito antaux la Eternulo,  kaj la lando estos militakirita antaux vi, tiam donu al ili la landon Gilead kiel posedajxon;
32:30 sed se ili ne transiros kun vi armitaj, tiam ili ricevos posedajxon inter vi en la lando Kanaana.
32:31 Kaj la filoj de Gad kaj la filoj de Ruben respondis, dirante:Kion la Eternulo diris al viaj servantoj, tion ni faros.
32:32 Ni transiros armitaj antaux la Eternulo en la landon Kanaanan, kaj nia hereda posedajxo estos sur cxi tiu flanko de Jordan.
32:33 Kaj Moseo donis al ili, al la filoj de Gad kaj al la filoj de Ruben,  kaj al duono de la tribo de Manase, filo de Jozef, la regnon de Sihxon, regxo de la Amoridoj, kaj la regnon de Og, regxo de Basxan, la landon kun gxiaj urboj laux la limoj de la urboj de la lando cxirkauxe.
32:34 Kaj la filoj de Gad rekonstruis Dibonon kaj Ataroton kaj Aroeron
32:35 kaj Atrot-SXofanon kaj Jazeron kaj Jogbehan
32:36 kaj Bet-Nimran kaj Bet-Haranon, fortikigitajn urbojn, kaj barajxojn por sxafoj.
32:37 Kaj la filoj de Ruben rekonstruis HXesxbonon kaj Elealen kaj Kirjataimon,
32:38 kaj Nebon kaj Baal-Meonon, kies nomojn oni sxangxis, kaj Sibman; kaj ili donis nomojn al la urboj, kiujn ili konstruis.
32:39 Kaj la filoj de Mahxir, filo de Manase, iris Gileadon kaj militakiris gxin, kaj forpelis la Amoridojn, kiuj estis tie.
32:40 Kaj Moseo donis Gileadon al Mahxir, filo de Manase, kaj tiu eklogxis tie.
32:41 Kaj Jair, filo de Manase, iris kaj militakiris iliajn vilagxojn, kaj li donis al ili la nomon Vilagxoj de Jair.
32:42 Kaj Nobahx iris kaj militakiris Kenaton kaj gxiajn vilagxojn, kaj donis al gxi la nomon Nobahx, laux sia nomo.
33:1 Jen estas la iroj de la Izraelidoj, per kiuj ili eliris el la lando Egipta, laux siaj tacxmentoj, sub la kondukado de Moseo kaj Aaron.
33:2 Kaj Moseo priskribis iliajn lokojn de eliro, laux ilia irado, konforme al la ordono de la Eternulo; kaj jen estas ilia irado laux iliaj lokoj de eliro:
33:3 el Rameses ili eliris en la unua monato, en la dek-kvina tago de la unua monato; en la dua tago de Pasko la Izraelidoj eliris kun forta mano antaux la okuloj de la tuta Egiptujo.
33:4 Dume la Egiptoj estis enterigantaj cxiujn unuenaskitojn, kiujn la Eternulo mortigis inter ili; kaj super iliaj dioj la Eternulo faris jugxon.
33:5 Kaj la Izraelidoj eliris el Rameses kaj haltis tendare en Sukot.
33:6 Kaj ili eliris el Sukot, kaj haltis tendare en Etam, kiu estas cxe la rando de la dezerto.
33:7 Kaj ili eliris el Etam, kaj turnis sin al Pi-Hahxirot, kiu estas kontraux Baal-Cefon, kaj ili haltis tendare antaux Migdol.
33:8 Kaj ili eliris el Pi-Hahxirot kaj transiris meze de la maro en la dezerton, kaj ili iris tritagan vojon tra la dezerto Etam kaj haltis tendare en Mara.
33:9 Kaj ili eliris el Mara kaj venis Elimon; en Elim estis dek du fontoj de akvo kaj sepdek daktilaj palmoj, kaj ili haltis tie tendare.
33:10 Kaj ili eliris el Elim kaj haltis tendare cxe la Rugxa Maro.
33:11 Kaj ili foriris de la Rugxa Maro kaj haltis tendare en la dezerto Sin.
33:12 Kaj ili foriris el la dezerto Sin kaj haltis tendare en Dofka.
33:13 Kaj ili eliris el Dofka kaj haltis tendare en Alusx.
33:14 Kaj ili eliris el Alusx kaj haltis tendare en Refidim, kaj tie ne estis akvo por la popolo por trinki.
33:15 Kaj ili eliris el Refidim kaj haltis en la dezerto Sinaj.
33:16 Kaj ili eliris el la dezerto Sinaj kaj haltis tendare en Kibrot-  Hataava.
33:17 Kaj ili eliris el Kibrot-Hataava kaj haltis tendare en HXacerot.
33:18 Kaj ili eliris el HXacerot kaj haltis tendare en Ritma.
33:19 Kaj ili eliris el Ritma kaj haltis tendare en Rimon-Perec.
33:20 Kaj ili eliris el Rimon-Perec kaj haltis tendare en Libna.
33:21 Kaj ili eliris el Libna kaj haltis tendare en Risa.
33:22 Kaj ili eliris el Risa kaj haltis tendare en Kehelata.
33:23 Kaj ili eliris el Kehelata kaj haltis tendare cxe la monto SXefer.
33:24 Kaj ili foriris de la monto SXefer kaj haltis tendare en HXarada.
33:25 Kaj ili eliris el HXarada kaj haltis tendare en Makhelot.
33:26 Kaj ili eliris el Makhelot kaj haltis tendare en Tahxat.
33:27 Kaj ili eliris el Tahxat kaj haltis tendare en Terahx.
33:28 Kaj ili eliris el Terahx kaj haltis tendare en Mitka.
33:29 Kaj ili eliris el Mitka kaj haltis tendare en HXasxmona.
33:30 Kaj ili eliris el HXasxmona kaj haltis tendare en Moserot.
33:31 Kaj ili eliris el Moserot kaj haltis tendare en Bene-Jaakan.
33:32 Kaj ili eliris el Bene-Jaakan kaj haltis tendare en HXor-Hagidgad.
33:33 Kaj ili eliris el HXor-Hagidgad kaj haltis tendare en Jotbata.
33:34 Kaj ili eliris el Jotbata kaj haltis tendare en Abrona.
33:35 Kaj ili eliris el Abrona kaj haltis tendare en Ecjon-Geber.
33:36 Kaj ili eliris el Ecjon-Geber kaj haltis tendare en la dezerto Cin (tio estas Kadesx).
33:37 Kaj ili eliris el Kadesx, kaj haltis tendare cxe la monto Hor, cxe la rando de la lando de Edom.
33:38 Kaj la pastro Aaron supreniris sur la monton Hor laux la ordono de la Eternulo, kaj mortis tie en la jaro kvardeka post la eliro de la Izraelidoj el la lando Egipta, en la kvina monato, en la unua tago de la monato.
33:39 Kaj Aaron havis la agxon de cent dudek tri jaroj, kiam li mortis sur la monto Hor.
33:40 Kaj la Kanaanido, la regxo de Arad, kiu logxis en la sudo de la lando Kanaana, auxdis, ke venas la Izraelidoj.
33:41 Kaj ili foriris de la monto Hor kaj haltis tendare en Calmona.
33:42 Kaj ili eliris el Calmona kaj haltis tendare en Punon.
33:43 Kaj ili eliris el Punon kaj haltis tendare en Obot.
33:44 Kaj ili eliris el Obot, kaj haltis tendare en Ije-Abarim, cxe la limo de Moab.
33:45 Kaj ili eliris el Ije-Abarim kaj haltis tendare en Dibon-Gad.
33:46 Kaj ili eliris el Dibon-Gad kaj haltis tendare en Almon-Diblataim.
33:47 Kaj ili eliris el Almon-Diblataim, kaj haltis tendare cxe la montoj Abarim, antaux Nebo.
33:48 Kaj ili foriris de la montoj Abarim, kaj haltis tendare en la stepoj de Moab, cxe la Jerihxa Jordan.
33:49 Kaj ili arangxis sian tendaron cxe Jordan, de Bet-Jesximot gxis Abel-  SXitim, en la stepoj de Moab.
33:50 Kaj la Eternulo ekparolis al Moseo en la stepoj de Moab cxe la Jerihxa Jordan, dirante:
33:51 Parolu al la Izraelidoj, kaj diru al ili:Kiam vi transiros Jordanon en la landon Kanaanan,
33:52 tiam forpelu de antaux vi cxiujn logxantojn de la lando, kaj detruu cxiujn iliajn figurojn, kaj cxiujn iliajn fanditajn bildojn detruu, kaj cxiujn iliajn altajxojn ekstermu;
33:53 kaj ekposedu la landon kaj eklogxu en gxi, cxar al vi Mi donas la landon, ke vi posedu gxin.
33:54 Kaj dispartigu al vi la landon per loto konforme al viaj familioj; al la plinombra donu pli grandan posedajxon, kaj al la malplinombra donu malpli grandan posedajxon; kie al iu trafos la loto, tie estu lia posedajxo; laux la triboj de viaj patroj prenu al vi posedajxojn.
33:55 Sed se vi ne forpelos de antaux vi la logxantojn de la lando, tiam tiuj, kiujn vi restigos el ili, estos dornoj por viaj okuloj kaj pikiloj por viaj flankoj, kaj ili premos vin en la lando, en kiu vi logxos.
33:56 Kaj tiam tion, kion Mi intencis fari al ili, Mi faros al vi.
34:1 Kaj la Eternulo ekparolis al Moseo, dirante:
34:2 Ordonu al la Izraelidoj, kaj diru al ili:Kiam vi venos en la landon Kanaanan, tiu lando farigxu via posedajxo, la lando Kanaana laux siaj limoj.
34:3 La rando suda estu por vi de la dezerto Cin, apud Edom, kaj la suda limo estu por vi de la fino de la Sala Maro oriente;
34:4 kaj la suda limo turnigxos cxe vi al la altajxo Akrabim kaj iros tra Cin, kaj gxiaj elstarajxoj iros suden gxis Kadesx-Barnea kaj atingos gxis HXacar-Adar kaj pasos tra Acmon;
34:5 kaj de Acmon la limo turnigxos al la Egipta torento, kaj gxiaj elstarajxoj estos gxis la maro.
34:6 Kaj por okcidenta limo estu por vi la Granda Maro kiel limo; tio estos por vi la limo okcidenta.
34:7 Kaj tia estu por vi la limo norda:de la Granda Maro vi tiros gxin al vi gxis la monto Hor;
34:8 de la monto Hor tiru gxin gxis HXamat, kaj la elstarajxoj de la limo iros al Cedad;
34:9 kaj la limo iros gxis Zifron, kaj gxiaj elstarajxoj iros gxis HXacar-  Enan; tio estu por vi la limo norda.
34:10 Kaj la limon orientan vi tiros al vi de HXacar-Enan gxis SXefam;
34:11 de SXefam la limo iros gxis Ribla, orienten de Ain; poste la limo iros malsupren kaj tusxos la bordon de la maro Kineret oriente;
34:12 kaj pluen la limo iros gxis Jordan, kaj gxiaj elstarajxoj estos gxis la Sala Maro. Tia estos via lando laux gxiaj limoj cxirkauxe.
34:13 Kaj Moseo ordonis al la Izraelidoj, dirante:Tio estas la lando, kiun vi dividos inter vi per loto kaj kiun la Eternulo ordonis doni al naux triboj kaj al duontribo;
34:14 cxar la tribo de la Rubenidoj laux iliaj patrodomoj, kaj la tribo de la Gadidoj laux iliaj patrodomoj, kaj duono de la tribo de la Manaseidoj prenis sian parton;
34:15 la du triboj kaj la duontribo prenis sian parton transe de la Jerihxa Jordan, oriente, sur la flanko de sunlevigxo.
34:16 Kaj la Eternulo ekparolis al Moseo, dirante:
34:17 Jen estas la nomoj de la viroj, kiuj disdividos inter vi la landon:Eleazar, la pastro, kaj Josuo, filo de Nun.
34:18 Kaj po unu estro el cxiu tribo prenu por la dividado de la lando.
34:19 Kaj jen estas la nomoj de la viroj:por la tribo de Jehuda, Kaleb, file de Jefune;
34:20 kaj por la tribo de la Simeonidoj, SXemuel, filo de Amihud;
34:21 por la tribo de Benjamen, Elidad, filo de Kislon;
34:22 kaj por la tribo de la Danidoj, la estro Buki, filo de Jogli;
34:23 por la filoj de Jozef:por la tribo de la Manaseidoj, la estro HXaniel,  filo de Efod,
34:24 kaj por la tribo de la Efraimidoj, la estro Kemuel, filo de SXiftan;
34:25 kaj por la tribo de la Zebulunidoj, la estro Elicafan, filo de Parnahx;
34:26 kaj por la tribo de la Isahxaridoj, la estro Paltiel, filo de Azan;
34:27 kaj por la tribo de la Asxeridoj, la estro Ahxihud, filo de SXelomi;
34:28 kaj por la tribo de la Naftaliidoj, la estro Pedahel, filo de Amihud.
34:29 Tio estas tiuj, al kiuj la Eternulo ordonis, ke ili disdonu la posedajxojn al la Izraelidoj en la lando Kanaana.
35:1 Kaj la Eternulo ekparolis al Moseo en la stepoj de Moab cxe la Jerihxa Jordan, dirante:
35:2 Ordonu al la Izraelidoj, ke ili donu al la Levidoj el siaj posedajxoj urbojn por logxi; ankaux la kampojn cxirkaux tiuj urboj donu al la Levidoj.
35:3 Kaj la urboj estos por ili por logxi, kaj la kampoj estos por iliaj brutoj kaj por ilia havo kaj por cxiuj iliaj bezonoj de la vivo.
35:4 Kaj la kampoj de tiuj urboj, kiujn vi donos al la Levidoj, devas etendigxi mil ulnojn ekster la muroj de la urboj cxirkauxe.
35:5 Kaj mezuru ekster la urbo sur la orienta flanko du mil ulnojn kaj sur la suda flanko du mil ulnojn kaj sur la okcidenta flanko du mil ulnojn kaj sur la norda flanko du mil ulnojn, kaj la urbo estos en la mezo; tiaj estu por ili la kampoj de la urboj.
35:6 Kaj el la urboj, kiujn vi donos al la Levidoj, estos ses urboj de rifugxo, en kiujn vi al mortiginto permesos forkuri; kaj krom tiuj donu kvardek du urbojn.
35:7 La nombro de cxiuj urboj, kiujn vi devas doni al la Levidoj, estas kvardek ok urboj kune kun iliaj kampoj.
35:8 La urbojn, kiujn vi donos el la posedajxoj de la Izraelidoj, de la plimultaj prenu pli multe kaj de la malplimultaj prenu malpli multe; cxiu konforme al sia posedajxo, kiun li ricevos, devas doni el siaj urboj al la Levidoj.
35:9 Kaj la Eternulo ekparolis al Moseo, dirante:
35:10 Parolu al la Izraelidoj, kaj diru al ili:Kiam vi transiros Jordanon en la landon Kanaanan,
35:11 tiam elektu al vi urbojn, kiuj estu cxe vi urboj de rifugxo, kien povas forkuri mortiginto, kiu mortigis homon senintence.
35:12 Kaj tiuj urboj estos cxe vi rifugxejo kontraux vengxanto, por ke ne mortu la mortiginto, antaux ol li staros antaux la komunumo por jugxo.
35:13 Kaj el la urboj, kiujn vi donos, ses urboj de rifugxo estu cxe vi.
35:14 Tri urbojn donu transe de Jordan kaj tri urbojn donu en la lando Kanaana; urboj de rifugxo ili estu.
35:15 Por la Izraelidoj kaj por la fremdulo kaj por la paslogxanto inter ili estu tiuj ses urboj por rifugxo, por ke forkuru tien cxiu, kiu mortigis homon senintence.
35:16 Sed se per fera objekto li batis lin kaj cxi tiu mortis, tiam li estas mortiginto; la mortiginton oni devas mortigi.
35:17 Kaj se li batis lin per mana sxtono, de kiu oni povas morti, kaj cxi tiu mortis, tiam li estas mortiginto; la mortiginton oni devas mortigi.
35:18 Aux se li batis lin per mana objekto ligna, de kiu oni povas morti, kaj cxi tiu mortis, tiam li estas mortiginto; la mortiginton oni devas mortigi.
35:19 La vengxanto de la sango mem povas mortigi la mortiginton; kiam li renkontos lin, li povas mortigi lin.
35:20 Se iu pusxis iun pro malamo aux sin kasxinte jxetis ion sur lin kaj cxi tiu mortis,
35:21 aux se li malamike per sia mano batis lin kaj cxi tiu mortis, tiam oni devas mortigi la batinton:li estas mortiginto; la vengxanto de la sango povas mortigi la mortiginton, kiam li renkontos lin.
35:22 Sed se per hazardo kaj ne pro malamikeco li pusxis lin, aux se li jxetis sur lin ian objekton sen malbonintenco,
35:23 aux se sxtonon, de kiu oni povas morti, li jxetis sur lin ne vidante,  kaj cxi tiu mortis, sed li ne estis lia malamiko kaj ne deziris al li malbonon:
35:24 tiam la komunumo devas jugxi inter la batinto kaj la vengxanto de la sango laux cxi tiuj legxoj;
35:25 kaj la komunumo devas savi la mortiginton el la mano de la vengxanto de la sango, kaj la komunumo revenigos lin en lian urbon de rifugxo, kien li forkuris; kaj li devas logxi tie gxis la morto de la granda pastro, kiu estas oleita per sankta oleo.
35:26 Sed se la mortiginto eliris el la limoj de sia urbo de rifugxo, kien li forkuris,
35:27 kaj la vengxanto de la sango trovis lin ekster la limoj de lia urbo de rifugxo kaj la vengxanto de la sango mortigis la mortiginton, tiam li ne estas kulpa pri la sango;
35:28 cxar en sia urbo de rifugxo li devas resti gxis la morto de la granda pastro, kaj post la morto de la granda pastro la mortiginto povas reveni sur la teron de sia posedajxo.
35:29 Kaj tio estu por vi legxa regulo en viaj generacioj, en cxiuj viaj lokoj de logxado.
35:30 CXiun, kiu mortigis homon, tiun mortiginton oni devas mortigi, se raportis pri li atestantoj; sed unu atestanto ne suficxas, por kondamni homon al morto.
35:31 Ne prenu elacxeton pro animo de mortiginto, kiu estas malbonagulo mortiginda; oni devas lin mortigi.
35:32 Kaj ne prenu elacxeton pro homo, kiu forkuris en urbon de rifugxo, ke li povu reveni kaj logxi sur sia tero antaux la morto de la pastro.
35:33 Kaj ne malhonoru la teron, sur kiu vi estos, cxar sango malhonoras la teron, kaj nur per la sango de tiu, kiu versxis sangon, la tero povas purigxi de la sango, kiu estas versxita sur gxi.
35:34 Kaj ne malpurigu la landon, en kiu vi logxas kaj en kies mezo Mi restas; cxar Mi, la Eternulo, restas inter la Izraelidoj.
36:1 Kaj aliris la familiestroj de la familio de Gilead, filo de Mahxir, filo de Manase, el la familioj de la Jozefidoj, kaj ekparolis antaux Moseo kaj antaux la eminentuloj, la familiestroj de la Izraelidoj;
36:2 kaj ili diris:Al nia sinjoro la Eternulo ordonis disdoni la teron kiel posedajxon per loto al la Izraelidoj, kaj al nia sinjoro la Eternulo ordonis doni la parton de nia frato Celofhxad al liaj filinoj.
36:3 Sed se ili farigxos edzinoj de iu el la filoj de alia tribo de la Izraelidoj, tiam ilia posedajxo estos forprenita el la posedajxo de niaj patroj, kaj aligxos al la posedajxo de tiu tribo, al kiu ili ekapartenos, kaj el nia lote ricevita posedajxo gxi estos forprenita.
36:4 Kaj kiam ecx estos jubilea jaro cxe la Izraelidoj, ilia posedajxo restos aligita al la posedajxo de tiu tribo, al kiu ili apartenos; kaj el la posedajxo de la tribo de niaj patroj ilia posedajxo restos forprenita.
36:5 Tiam Moseo donis ordonon al la Izraelidoj laux la instrukcio de la Eternulo, dirante:Prave parolas la tribo de la Jozefidoj.
36:6 Jen kion ordonis la Eternulo koncerne la filinojn de Celofhxad:Ili povas farigxi edzinoj de tiuj, kiuj placxos al ili, sed nur en familio el la tribo de siaj patroj ili edzinigxu;
36:7 por ke ne transiru hereda posedajxo de la Izraelidoj el unu tribo en alian tribon, cxar cxiu el la Izraelidoj devas resti fortike cxe la posedajxo de la tribo de liaj patroj.
36:8 Kaj cxiu filino, kiu heredas posedajxon en la triboj de la Izraelidoj,  devas edzinigxi kun iu el la familioj de la tribo de sxia patro, por ke la Izraelidoj heredu cxiu la posedajxon de siaj patroj;
36:9 kaj por ke posedajxo ne transiru el unu tribo en alian tribon, sed cxiu tribo de la Izraelidoj restu fortike cxe sia posedajxo.
36:10 Kiel la Eternulo ordonis al Moseo, tiel faris la filinoj de Celofhxad;
36:11 kaj Mahxla, Tirca kaj HXogla kaj Milka kaj Noa, la filinoj de Celofhxad, edzinigxis kun filoj de siaj onkloj.
36:12 En la familioj de la filoj de Manase, filo de Jozef, ili edzinigxis,  kaj ilia posedajxo restis en la tribo de la familio de ilia patro.
36:13 Tio estas la ordonoj kaj la legxoj, kiujn la Eternulo donis per Moseo al la Izraelidoj en la stepoj de Moab, cxe la Jerihxa Jordan.


Next: Deuteronomy

1:1 Jen estas la vortoj, kiujn diris Moseo al la tuta Izrael transe de Jordan, en la dezerto, en la stepo antaux Suf, inter Paran kaj Tofel kaj Laban kaj HXacerot kaj Di-Zahab,
1:2 dek unu tagojn malproksime de HXoreb, sur la vojo de la monto Seir al Kadesx-Barnea.
1:3 Tio estis en la kvardeka jaro, en la dek-unua monato, en la unua tago de la monato, Moseo parolis al la Izraelidoj konforme al cxio, kion la Eternulo ordonis al li por ili.
1:4 Post kiam li venkobatis Sihxonon, la regxon de la Amoridoj, kiu logxis en HXesxbon, kaj Ogon, la regxon de Basxan, kiu logxis en Asxtarot kaj en Edrei;
1:5 transe de Jordan, en la lando de Moab, Moseo komencis klarigi cxi tiun instruon, kaj diris:
1:6 La Eternulo, nia Dio, diris al ni sur HXoreb jene:Suficxe vi logxis sur cxi tiu monto;
1:7 turnigxu kaj elmovigxu, kaj iru sur la monton de la Amoridoj kaj al cxiuj iliaj najbaroj en la stepo, sur la monto kaj en la valo kaj en la sudo kaj sur la bordo de la maro, en la landon de la Kanaanidoj kaj sur Lebanonon,  gxis la granda rivero, la rivero Euxfrato.
1:8 Vidu, Mi donas al vi la landon; iru kaj ekposedu la landon, pri kiu la Eternulo jxuris al viaj patroj, al Abraham, al Isaak, kaj al Jakob, ke Li donos gxin al ili kaj al ilia idaro post ili.
1:9 Kaj mi diris al vi en tiu tempo jene:Mi ne povas sola porti vin;
1:10 la Eternulo, via Dio, multigis vin, kaj jen vi estas nun multego, kiel la steloj de la cxielo.
1:11 La Eternulo, la Dio de viaj patroj, multigu vin miloble kontraux via nuna nombro, kaj Li benu vin, kiel Li diris al vi!
1:12 Kiel mi povus sola porti la penadon por vi kaj vian sxargxon kaj viajn disputojn?
1:13 Elektu al vi el viaj triboj virojn sagxajn kaj kompetentajn kaj konatajn, kaj mi starigos ilin, kiel viajn estrojn.
1:14 Kaj vi respondis al mi kaj diris:Bona estas la afero, kiun vi proponis fari.
1:15 Tiam mi prenis la cxefojn de viaj triboj, virojn sagxajn kaj konatajn,  kaj mi faris ilin estroj super vi, milestroj kaj centestroj kaj kvindekestroj kaj dekestroj kaj kontrolistoj en viaj triboj.
1:16 Kaj mi ordonis al viaj jugxistoj en tiu tempo, dirante:Auxskultu viajn fratojn kaj jugxu juste inter homo kaj lia frato kaj fremdulo.
1:17 Ne distingu vizagxojn cxe la jugxo; malgrandan kaj grandan egale auxskultu; timu neniun, cxar la jugxo estas afero de Dio; kaj aferon, kiu estos malfacila por vi, venigu al mi, kaj mi gxin auxskultos.
1:18 Kaj mi donis al vi ordonon en tiu tempo pri cxio, kion vi devas fari.
1:19 Kaj ni foriris de HXoreb, kaj trairis tiun tutan grandan kaj teruran dezerton, kiun vi vidis, sur la vojo al la monto de la Amoridoj, kiel ordonis al ni la Eternulo, nia Dio; kaj ni venis al Kadesx-Barnea.
1:20 Kaj mi diris al vi:Vi venis al la monto de la Amoridoj, kiun la Eternulo, nia Dio, donas al ni;
1:21 vidu, la Eternulo, via Dio, donas al vi la landon; iru, ekposedu gxin,  kiel diris al vi la Eternulo, la Dio de viaj patroj; ne timu kaj ne tremu.
1:22 Sed vi cxiuj aliris al mi, kaj diris:Ni sendu antaux ni virojn, ke ili esploru por ni la landon, kaj alportu al ni sciigon pri la vojo, per kiu ni devas iri, kaj pri la urboj, al kiuj ni devas veni.
1:23 Kaj tio placxis al mi, kaj mi prenis el vi dek du virojn, po unu viro el tribo;
1:24 kaj ili iris kaj supreniris sur la monton, kaj venis al la valo Esxkol kaj esplorrigardis gxin.
1:25 Kaj ili prenis en siajn manojn iom el la fruktoj de la lando kaj liveris al ni, kaj alportis al ni sciigon, kaj diris:Bona estas la lando, kiun la Eternulo, nia Dio, donas al ni.
1:26 Sed vi ne volis iri, kaj vi malobeis la vortojn de la Eternulo, via Dio;
1:27 kaj vi murmuris en viaj tendoj, kaj diris:Pro la malamo de la Eternulo kontraux ni, Li elkondukis nin el la lando Egipta, por transdoni nin en la manon de la Amoridoj, por ke ili ekstermu nin;
1:28 kien ni iru? Niaj fratoj ektimigis nian koron, dirante:La popolo estas pli granda kaj pli altkreska ol ni, la urboj estas grandaj kaj fortikigitaj gxis la cxielo, kaj ankaux Anakidojn ni tie vidis.
1:29 Kaj mi diris al vi:Ne tremu kaj ne timu ilin;
1:30 la Eternulo via Dio, kiu iras antaux vi, Li batalos por vi, simile al cxio, kion Li faris por vi en Egiptujo antaux viaj okuloj,
1:31 kaj en la dezerto, kie, kiel vi vidis, la Eternulo, via Dio, portis vin,  kiel homo portas sian filon, sur la tuta vojo, kiun vi iris, gxis vi venis al cxi tiu loko.
1:32 Sed ecx cxe tio vi ne fidas la Eternulon, vian Dion,
1:33 kiu iras antaux vi sur la vojo, por sercxi por vi lokon, kie vi povus halti tendare, nokte en fajro, por montri al vi la vojon, kiun vi devas iri,  kaj tage en nubo.
1:34 Kaj la Eternulo auxdis viajn vortojn, kaj Li ekkoleris kaj jxuris,  dirante:
1:35 Neniu el cxi tiuj homoj, el cxi tiu malbona generacio, vidos la bonan landon, kiun Mi jxuris doni al viaj patroj;
1:36 nur Kaleb, filo de Jefune, vidos gxin; kaj pro tio, ke li sekvis la Eternulon, Mi donos al li kaj al liaj filoj la landon, kiun li trairis.
1:37 Ankaux kontraux mi la Eternulo ekkoleris pro vi, dirante:Vi ankaux ne venos tien;
1:38 Josuo, filo de Nun, kiu staras antaux vi, li venos tien; lin fortigu,  cxar li donos gxin al Izrael kiel posedajxon.
1:39 Kaj viaj infanoj, pri kiuj vi diris, ke ili farigxos militakirajxo, kaj viaj filoj, kiuj nun ankoraux ne scias bonon nek malbonon, ili venos tien,  kaj al ili Mi donos gxin, kaj ili ekposedos gxin.
1:40 Sed vi turnigxu, kaj iru en la dezerton en la direkto al la Rugxa Maro.
1:41 Kaj vi respondis kaj diris al mi:Ni pekis antaux la Eternulo; ni iros kaj batalos, konforme al cxio, kion ordonis al ni la Eternulo, nia Dio; kaj cxiu el vi zonis sin per siaj bataliloj, kaj vi pretigis vin, por iri sur la monton.
1:42 Sed la Eternulo diris al mi:Diru al ili:Ne iru kaj ne batalu, cxar Mi ne estas inter vi; por ke vi ne estu frapitaj de viaj malamikoj.
1:43 Kaj mi diris al vi, sed vi ne auxskultis; kaj vi malobeis la vortojn de la Eternulo, kaj vi estis malhumilaj kaj iris sur la monton.
1:44 Tiam eliris kontraux vin la Amoridoj, kiuj logxis sur tiu monto, kaj ili pelis vin tiel, kiel faras la abeloj, kaj batis vin sur Seir gxis HXorma.
1:45 Kaj vi revenis kaj ploris antaux la Eternulo; sed la Eternulo ne auxskultis vian vocxon kaj ne atentis vin.
1:46 Kaj vi logxis en Kadesx longan tempon, la tempon, dum kiu vi logxis.
2:1 Kaj ni turnis nin kaj elmovigxis en la dezerton en la direkto al la Rugxa Maro, kiel la Eternulo diris al mi; kaj ni cxirkauxiris la monton Seir dum longa tempo.
2:2 Kaj la Eternulo diris al mi jene:
2:3 Suficxe vi cxirkauxiris cxi tiun monton; turnu vin norden;
2:4 kaj al la popolo donu tian ordonon:Vi preteriros la limon de viaj fratoj la Esavidoj, kiuj logxas sur Seir, kaj ili timos vin; sed gardu vin forte.
2:5 Ne komencu batalon kontraux ili, cxar Mi ne donos al vi el ilia lando ecx largxecon de plando; cxar al Esav Mi donis, kiel heredajxon, la monton Seir.
2:6 Mangxajxon acxetu de ili pro mono kaj mangxu; kaj ecx akvon acxetu de ili pro mono kaj trinku;
2:7 cxar la Eternulo, via Dio, benis vin en cxiu faro de viaj manoj; Li gvidis vian iradon tra cxi tiu granda dezerto; jen jam kvardek jarojn la Eternulo estas kun vi, kaj nenio mankis al vi.
2:8 Kaj ni preteriris flanke de niaj fratoj la Esavidoj, kiuj logxas sur Seir, flanke de la vojo stepa, de Elat kaj de Ecjon-Geber.  Kaj ni turnis nin kaj iris laux la vojo al la dezerto de Moab.
2:9 Kaj la Eternulo diris al mi:Ne faru malamikajxon al Moab kaj ne komencu militon kontraux ili, cxar Mi ne donos al vi heredajxon el ilia lando; cxar al la filoj de Lot Mi donis Aron kiel heredan posedajxon.
2:10 (La Emidoj antauxe logxis tie, popolo granda kaj grandnombra, kaj altkreska kiel la Anakidoj.
2:11 Ankaux ilin oni kalkulis inter la Rafaidoj, kiel la Anakidojn; kaj la Moabidoj nomas ilin Emidoj.
2:12 Kaj sur Seir logxis antauxe la HXoridoj; sed la Esavidoj forpelis ilin kaj ekstermis ilin de antaux si kaj eklogxis sur ilia loko, kiel agis Izrael kun la lando de sia posedajxo, kiun la Eternulo donis al ili.)
2:13 Nun levigxu kaj transiru la valon Zared. Kaj ni transiris la valon Zared.
2:14 Kaj la tempo, dum kiu ni iris de Kadesx-Barnea, gxis ni transiris la valon Zared, estis tridek ok jaroj, gxis formortis el la tendaro la tuta generacio de militistoj, kiel jxuris al ili la Eternulo.
2:15 Kaj ankaux la mano de la Eternulo estis sur ili, por ekstermi ilin el inter la tendaro, gxis ili cxiuj formortis.
2:16 Kaj kiam formortis cxiuj militistoj el inter la popolo,
2:17 tiam la Eternulo ekparolis al mi, dirante:
2:18 Vi iras nun preter la limo de Moab, preter Ar,
2:19 kaj vi alproksimigxas al la Amonidoj; ne faru al ili malamikajxon kaj ne batalu kontraux ili, cxar Mi ne donos al vi heredajxon el la lando de la Amonidoj; cxar al la filoj de Lot Mi donis gxin kiel heredan posedajxon.
2:20 (Kiel landon de Rafaidoj oni rigardas ankaux gxin; Rafaidoj logxis en gxi antauxe; kaj la Amonidoj nomas ilin Zamzumoj;
2:21 tio estis popolo granda kaj grandnombra, kaj altkreska kiel la Anakidoj;  sed la Eternulo ekstermis ilin antaux ili, kaj ili forpelis ilin kaj eklogxis sur ilia loko;
2:22 kiel Li faris por la Esavidoj, kiuj logxas sur Seir, antaux kiuj Li ekstermis la HXoridojn, kaj ili forpelis ilin kaj logxis sur ilia loko gxis la nuna tago.
2:23 Kaj la Avidojn, kiuj logxis en vilagxoj gxis Gaza, ekstermis la Kaftoridoj, kiuj eliris el Kaftor, kaj ili eklogxis sur ilia loko.)
2:24 Levigxu, elmovigxu kaj transiru la torenton Arnon; rigardu, Mi transdonas en vian manon Sihxonon, la regxon de HXesxbon, la Amoridon, kaj lian landon; komencu ekposedi kaj militu kontraux li.
2:25 De la nuna tago Mi komencos jxetadi teruron kaj timon antaux vi sur la popolojn sub la tuta cxielo; tiuj, kiuj auxdos la famon pri vi, ektremos kaj ektimos antaux vi.
2:26 Kaj mi sendis senditojn el la dezerto Kedemot al Sihxon, la regxo de HXesxbon, kun vortoj de paco, dirante:
2:27 Mi dezirus iri tra via lando; mi iros nur laux la vojo, mi ne forflankigxos dekstren nek maldekstren;
2:28 mangxajxon vendu al mi pro mono, kaj mi mangxos, kaj akvon donu al mi pro mono, kaj mi trinkos:nur per miaj piedoj mi trairos-
2:29 kiel faris al mi la Esavidoj, kiuj logxas sur Seir, kaj la Moabidoj,  kiuj logxas en Ar-gxis mi transiros Jordanon en la landon, kiun la Eternulo, nia Dio, donas al ni.
2:30 Sed ne volis Sihxon, la regxo de HXesxbon, tralasi nin, cxar la Eternulo, via Dio, obstinigis lian spiriton kaj malcedemigis lian koron, por transdoni lin en vian manon, kiel nun.
2:31 Kaj la Eternulo diris al mi:Rigardu, Mi komencas transdoni al vi Sihxonon kaj lian landon; komencu posedpreni lian landon.
2:32 Kaj Sihxon eliris kontraux nin, li kaj lia tuta popolo, por batalo apud Jahac.
2:33 Kaj transdonis lin la Eternulo, nia Dio, al ni, kaj ni venkobatis lin kaj liajn filojn kaj lian tutan popolon.
2:34 Kaj ni militakiris en tiu tempo cxiujn liajn urbojn, kaj ni ekstermis en cxiu urbo la virojn kaj la virinojn kaj la infanojn, ni restigis neniun;
2:35 nur la brutojn ni prenis al ni, kiel militakirajxon, kaj la rabajxon el la urboj, kiujn ni militakiris.
2:36 De Aroer, kiu estas sur la bordo de la torento Arnon, kaj la urbo, kiu estas en la valo, gxis Gilead ne estis urbo, kiu povus kontrauxstari al ni:cxion transdonis al ni la Eternulo, nia Dio;
2:37 nur al la lando de la Amonidoj vi ne alproksimigxis, al la tuta bordo de la torento Jabok, kaj al la urboj de la monto, kaj al cxio, pri kio malpermesis la Eternulo, nia Dio.
3:1 Kaj ni turnis nin kaj ekiris laux la vojo al Basxan. Kaj eliris kontraux nin Og, la regxo de Basxan, li kaj lia tuta popolo, por batalo apud Edrei.
3:2 Kaj la Eternulo diris al mi:Ne timu lin; cxar en vian manon Mi transdonis lin kaj lian tutan popolon kaj lian landon, kaj vi faros al li, kiel vi faris al Sihxon, la regxo de la Amoridoj, kiu logxis en HXesxbon.
3:3 Kaj la Eternulo, nia Dio, transdonis en nian manon ankaux Ogon, la regxon de Basxan, kaj lian tutan popolon; kaj ni batis lin tiel, ke neniu restis cxe li.
3:4 Kaj ni militakiris tiam cxiujn liajn urbojn; ne estis urbo, kiun ni ne prenis de ili:sesdek urbojn, la tutan distrikton de Argob, la regnon de Og la Basxana.
3:5 CXiuj tiuj urboj estis fortikigitaj per alta muro, per pordegoj kaj rigliloj, krom la tre multaj urboj ne fortikigitaj.
3:6 Kaj ni ekstermis ilin, kiel ni faris al Sihxon, la regxo de HXesxbon, ni ekstermis en cxiu urbo la virojn, la virinojn, kaj la infanojn;
3:7 sed cxiujn brutojn kaj la rabajxon el la urboj ni prenis al ni, kiel militakirajxon.
3:8 Kaj ni prenis tiam el la manoj de la du regxoj de la Amoridoj la landon,  kiu estas transe de Jordan, de la torento Arnon gxis la monto HXermon
3:9 (la Cidonanoj nomas HXermonon Sirjon, kaj la Amoridoj nomas gxin Senir),
3:10 cxiujn urbojn sur la ebenajxo, kaj la tutan Gileadon kaj la tutan Basxanon gxis Salhxa kaj Edrei, urboj de la regno de Og la Basxana.
3:11 (CXar nur Og, la regxo de Basxan, estis restinta el la resto de la Rafaidoj. Jen estas lia lito, fera lito, jen gxi estas en Raba de la Amonidoj:naux ulnoj estas gxia longeco kaj kvar ulnoj estas gxia largxeco,  laux la ulnoj de viro.)
3:12 Kaj tiun landon ni ekposedis en tiu tempo:de Aroer, kiu estas apud la torento Arnon, kaj duonon de la monto Gilead kun gxiaj urboj mi donis al la Rubenidoj kaj al la Gadidoj;
3:13 kaj la ceteran parton de Gilead kaj la tutan Basxanon, la regnon de Og,  mi donis al duono de la tribo de Manase, la tutan distrikton de Argob. (La tutan tiun Basxanon oni nomas lando de Rafaidoj.
3:14 Jair, filo de Manase, prenis la tutan distrikton de Argob gxis la limo de la Gesxuridoj kaj Maahxatidoj, kaj li donis al Basxan laux sia nomo la nomon Vilagxoj de Jair, tiel estas gxis nun.)
3:15 Kaj al Mahxir mi donis Gileadon.
3:16 Kaj al la Rubenidoj kaj al la Gadidoj mi donis de Gilead gxis la torento Arnon, kun la mezo de la valo por limo; ankaux gxis la torento Jabok, limo de la Amonidoj;
3:17 kaj la stepon, kun Jordan por limo, de Kineret gxis la maro de la ebenajxo, la Sala Maro, cxe la bazo de Pisga en la oriento.
3:18 Kaj mi faris al vi ordonon en tiu tempo, dirante:La Eternulo, via Dio,  donis al vi cxi tiun landon, por ke vi posedu gxin; armitaj iru antaux viaj fratoj la Izraelidoj, cxiuj militkapablaj.
3:19 Nur viaj edzinoj kaj viaj infanoj kaj viaj brutaroj-mi scias, ke vi havas grandnombrajn brutarojn-restu en viaj urboj, kiujn mi donis al vi;
3:20 gxis la Eternulo donos ripozon al viaj fratoj, kiel al vi, kaj ili ankaux ekposedos la landon, kiun la Eternulo, via Dio, donas al ili transe de Jordan; tiam vi reiros cxiu al sia posedajxo, kiun mi donis al vi.
3:21 Kaj al Josuo mi ordonis en tiu tempo, dirante:Viaj okuloj vidis cxion,  kion la Eternulo, via Dio, faris al tiuj du regxoj; tiel la Eternulo faros al cxiuj regnoj, kiujn vi trairos.
3:22 Ne timu ilin; cxar la Eternulo, via Dio, batalas por vi.
3:23 Kaj mi pregxis al la Eternulo en tiu tempo, dirante:
3:24 Mia Sinjoro, ho Eternulo! Vi komencis montradi al Via servanto Vian grandecon kaj Vian fortan manon; cxar kie estas dio en la cxielo aux sur la tero, kiu povus fari simile al Viaj faroj kaj al Via potenco?
3:25 Mi dezirus transiri kaj vidi tiun bonan landon, kiu estas transe de Jordan, tiun belan monton kaj Lebanonon.
3:26 Sed la Eternulo ekkoleris kontraux mi pro vi kaj ne auxskultis min; kaj la Eternulo diris al mi:Suficxe, ne parolu al Mi plu pri tio.
3:27 Supreniru sur la supron de Pisga, kaj direktu viajn okulojn al okcidento kaj al nordo kaj al sudo kaj al oriento kaj rigardu per viaj okuloj; cxar vi ne transiros cxi tiun Jordanon.
3:28 Kaj donu instrukciojn al Josuo kaj fortigu kaj kuragxigu lin, cxar li transiros antaux cxi tiu popolo, kaj li posedigos al ili la landon, kiun vi vidos.
3:29 Kaj ni restis en la valo, kontraux Bet-Peor.
4:1 Kaj nun, ho Izrael, auxskultu la legxojn kaj la regulojn, kiujn mi instruas al vi, ke vi ilin plenumu, por ke vi vivu kaj venu kaj heredu la landon, kiun la Eternulo, la Dio de viaj patroj, donas al vi.
4:2 Ne aldonu al tio, kion mi ordonas al vi, kaj ne deprenu de gxi; sed observu la ordonojn de la Eternulo, via Dio, kiujn mi ordonas al vi.
4:3 Viaj okuloj vidis, kion la Eternulo faris pro Baal-Peor; cxar cxiun homon, kiu sekvis Baal-Peoron, la Eternulo, via Dio, ekstermis el inter vi;
4:4 sed vi, kiuj restis aligxintaj al la Eternulo, via Dio, vi cxiuj vivas hodiaux.
4:5 Rigardu, mi instruis al vi legxojn kaj regulojn, kiel ordonis al mi la Eternulo, mia Dio, ke vi agu tiel en la lando, en kiun vi venas, por ekposedi gxin.
4:6 Kaj observu kaj plenumu ilin; cxar tio estas via sagxo kaj via prudento en la okuloj de la popoloj, kiuj auxdos pri cxiuj cxi tiuj legxoj, kaj diros:Efektive, popolo sagxa kaj prudenta estas tiu granda popolo.
4:7 CXar kie estas granda popolo, al kiu dioj estas tiel proksimaj, kiel la Eternulo, nia Dio, cxiufoje, kiam ni vokas al Li?
4:8 Kaj kie estas granda popolo, kiu havas legxojn kaj regulojn justajn, kiel la tuta cxi tiu instruo, kiun mi donas al vi hodiaux?
4:9 Nur gardu vin kaj forte gardu vian animon, ke vi ne forgesu la aferojn,  kiujn vidis viaj okuloj, kaj ke ili ne eliru el via koro dum via tuta vivo;  kaj rakontu al viaj filoj kaj al la filoj de viaj filoj
4:10 pri la tago, en kiu vi staris antaux la Eternulo, via Dio, cxe HXoreb,  kiam la Eternulo diris al mi:Kunvenigu al Mi la popolon, kaj Mi auxdigos al ili Miajn vortojn, per kiuj ili lernos timi Min dum la tuta tempo, kiun ili vivas sur la tero, kaj ili lernigos siajn filojn.
4:11 Tiam vi alproksimigxis kaj starigxis cxe la bazo de la monto, kaj la monto brulis per fajro gxis la mezo de la cxielo, en mallumo, nubo, kaj nebulo.
4:12 Kaj la Eternulo parolis al vi el meze de la fajro; la vocxon de la vortoj vi auxdis, sed figuron vi ne vidis, nur la vocxon.
4:13 Kaj Li sciigis al vi Sian interligon, kiun Li ordonis al vi plenumi, la dek ordonojn; kaj Li skribis ilin sur du sxtonaj tabeloj.
4:14 Kaj al mi la Eternulo en tiu tempo ordonis instrui al vi la legxojn kaj regulojn, por ke vi plenumadu ilin en la lando, en kiun vi iras, por ekposedi gxin.
4:15 Gardu do bone viajn animojn:cxar vi vidis nenian figuron en tiu tago,  kiam la Eternulo parolis al vi sur HXoreb el meze de la fajro;
4:16 vi do ne malcxastigxu, kaj ne faru al vi ian skulptajxon, bildon de ia idolo, figuron de viro aux virino,
4:17 figuron de ia bruto, kiu estas sur la tero, figuron de ia flugilhava birdo, kiu flugas sub la cxielo,
4:18 figuron de io, kio rampas sur la tero, figuron de ia fisxo, kiu estas en akvo, malsupre de la tero.
4:19 Kaj, levinte viajn okulojn al la cxielo kaj vidinte la sunon kaj la lunon kaj la stelojn kaj la tutan armeon de la cxielo, ne forlogigxu, kaj ne adorklinigxu antaux ili kaj ne servu ilin, kiujn la Eternulo, via Dio,  destinis por cxiuj popoloj sub la tuta cxielo.
4:20 Kaj vin la Eternulo prenis, kaj elkondukis vin el la fera forno, el Egiptujo, por ke vi estu al Li popolo herede apartenanta, kiel nun.
4:21 Kaj la Eternulo ekkoleris min pro vi, kaj jxuris, ke mi ne transiros Jordanon, kaj mi ne venos en la bonan landon, kiun la Eternulo, via Dio,  donas al vi kiel posedajxon;
4:22 cxar mi mortos en cxi tiu lando, mi ne transiros Jordanon, sed vi transiros kaj ekposedos tiun bonan landon.
4:23 Gardu vin, ke vi ne forgesu la interligon de la Eternulo, via Dio, kiun Li faris kun vi, kaj ke vi ne faru al vi ian skulptajxon, figuron de io, kiel ordonis al vi la Eternulo, via Dio.
4:24 CXar la Eternulo, via Dio, estas fajro konsumanta, Dio severa.
4:25 Se vi naskos filojn kaj filojn de filoj, kaj, longe vivinte sur la tero,  vi malcxastigxos kaj faros skulptitan figuron de io kaj faros malbonon antaux la okuloj de la Eternulo, via Dio, kolerigante Lin:
4:26 mi atestigas al vi hodiaux la cxielon kaj la teron, ke vi rapide pereos de sur la tero, por kies ekposedo vi transiras Jordanon; ne longe vi logxos sur gxi, sed vi estos ekstermitaj.
4:27 Kaj la Eternulo dissemos vin inter la popoloj, kaj vi restos en malgranda nombro inter la popoloj, al kiuj la Eternulo vin foririgos.
4:28 Kaj vi servos tie al dioj, kiuj estas faritajxo de homaj manoj, ligno kaj sxtono, kiuj ne vidas kaj ne auxdas kaj ne mangxas kaj ne flaras.
4:29 Kaj vi sercxos el tie la Eternulon, vian Dion; kaj vi trovos, se vi sercxos Lin per via tuta koro kaj per via tuta animo.
4:30 Kiam vi estos en mizero kaj kiam vin trafos cxio cxi tio en la malproksima venonta tempo, tiam vi revenos al la Eternulo, via Dio, kaj vi auxskultos Lian vocxon;
4:31 cxar la Eternulo, via Dio, estas Dio kompatema; Li ne forlasos vin nek pereigos vin, kaj ne forgesos la interligon kun viaj patroj, pri kiu Li jxuris al ili.
4:32 CXar demandu la tempojn antauxajn, kiuj estis antaux vi de post tiu tago, en kiu la Eternulo kreis homon sur la tero, kaj de unu rando de la cxielo gxis la alia rando:CXu estis io, kiel cxi tiu granda afero, aux cxu oni auxdis pri io simila?
4:33 CXu auxdis la popolo la vocxon de Dio, parolantan el meze de fajro, kiel vi auxdis, kaj restis vivanta?
4:34 Aux cxu provis ia dio iri kaj preni al si unu popolon el inter alia popolo per provoj, per signoj, kaj per mirakloj, kaj per milito kaj per forta mano kaj per etendita brako kaj per grandaj terurajxoj, simile al cxio, kion faris al vi la Eternulo, via Dio, en Egiptujo, antaux viaj okuloj?
4:35 Al vi tio estis montrita, por ke vi sciu, ke la Eternulo estas Dio, ke ne ekzistas alia krom Li.
4:36 El la cxielo Li auxdigis al vi Sian vocxon, por instrui vin, kaj sur la tero Li montris al vi Sian grandan fajron, kaj Liajn vortojn vi auxdis el meze de la fajro.
4:37 Kaj cxar Li amis viajn patrojn, tial Li elektis ilian idaron post ili,  kaj elkondukis vin per Sia vizagxo, per Sia granda forto el Egiptujo,
4:38 por forpeli de antaux vi popolojn, kiuj estas pli grandaj kaj pli fortaj ol vi, por envenigi vin kaj doni al vi ilian landon kiel posedajxon, kiel nun.
4:39 Sciu do nun kaj enmetu en vian koron, ke la Eternulo estas Dio en la cxielo supre kaj sur la tero malsupre; ne ekzistas alia.
4:40 Kaj observu Liajn legxojn kaj Liajn ordonojn, kiujn mi ordonas al vi hodiaux, por ke estu bone al vi kaj al viaj filoj post vi, kaj por ke vi longe vivu sur la tero, kiun la Eternulo, via Dio, donas al vi por cxiam.
4:41 Tiam Moseo apartigis tri urbojn transe de Jordan, sur la flanko de sunlevigxo,
4:42 por ke tien forkuru mortiginto, kiu mortigis sian proksimulon senintence, ne estinte malamika al li de antauxe, kaj forkurinte al unu el tiuj urboj, li restu viva:
4:43 Becer en la dezerto, sur la ebenajxo, por la Rubenidoj, kaj Ramot en Gilead por la Gadidoj, kaj Golan en Basxan por la Manaseidoj.
4:44 Kaj jen estas la instruo, kiun Moseo proponis al la Izraelidoj;
4:45 jen estas la atestoj kaj la legxoj kaj la reguloj, kiujn Moseo eldiris al la Izraelidoj post ilia eliro el Egiptujo,
4:46 transe de Jordan, en la valo kontraux Bet-Peor, en la lando de Sihxon,  regxo de la Amoridoj, kiu logxis en HXesxbon kaj kiun venkobatis Moseo kaj la Izraelidoj post sia eliro el Egiptujo;
4:47 kaj ili ekposedis lian landon, kaj la landon de Og, regxo de Basxan, la du regxoj de la Amoridoj, kiuj estis transe de Jordan, sur la flanko de sunlevigxo,
4:48 de Aroer, kiu estas sur la bordo de la torento Arnon, gxis la monto Sion (kiu ankaux nomigxas HXermon);
4:49 kaj la tutan stepon transe de Jordan oriente kaj gxis la maro de la stepo cxe la bazo de Pisga.
5:1 Kaj Moseo kunvokis cxiujn Izraelidojn, kaj diris al ili:Auxskultu, ho Izrael, la legxojn kaj la regulojn, kiujn mi diras en viajn orelojn hodiaux,  kaj lernu ilin kaj observu plenumi ilin.
5:2 La Eternulo, nia Dio, faris kun ni interligon sur HXoreb.
5:3 Ne kun niaj patroj la Eternulo faris tiun interligon, sed kun ni, kun ni,  kiuj nun cxi tie cxiuj vivas.
5:4 Vizagxon kontraux vizagxo la Eternulo parolis kun vi sur la monto el meze de la fajro;
5:5 mi tiam staris inter la Eternulo kaj vi, por transdiri al vi la vorton de la Eternulo, cxar vi timis la fajron kaj ne supreniris sur la monton. Kaj Li diris:
5:6 Mi estas la Eternulo, via Dio, kiu elkondukis vin el la lando Egipta, el la domo de sklaveco.
5:7 Ne ekzistu cxe vi aliaj dioj antaux Mi.
5:8 Ne faru al vi idolon, nek bildon de io, kio estas en la cxielo supre aux sur la tero malsupre aux en la akvo sub la tero;
5:9 ne klinigxu antaux ili kaj ne servu ilin; cxar Mi, la Eternulo, via Dio,  estas Dio severa, kiu la malbonagon de la patroj punas sur la idoj en la tria kaj kvara generacioj cxe Miaj malamantoj,
5:10 kaj kiu faras favorkorajxon por miloj al Miaj amantoj kaj al la plenumantoj de Miaj ordonoj.
5:11 Ne malbonuzu la nomon de la Eternulo, via Dio; cxar la Eternulo ne lasos senpuna tiun, kiu malbonuzas Lian nomon.
5:12 Observu la tagon sabatan, ke vi tenu gxin sankta, kiel ordonis al vi la Eternulo, via Dio.
5:13 Dum ses tagoj laboru kaj faru cxiujn viajn aferojn;
5:14 sed la sepa tago estas sabato de la Eternulo, via Dio; faru nenian laboron, nek vi, nek via filo, nek via filino, nek via sklavo, nek via sklavino, nek via bovo, nek via azeno, nek ia via bruto, nek via fremdulo,  kiu estas inter viaj pordegoj; por ke ripozu via sklavo kaj via sklavino,  kiel vi.
5:15 Kaj memoru, ke vi estis sklavo en la lando Egipta, kaj la Eternulo, via Dio, elkondukis vin el tie per mano forta kaj per brako etendita; pro tio ordonis al vi la Eternulo, via Dio, observi la tagon sabatan.
5:16 Respektu vian patron kaj vian patrinon, kiel ordonis al vi la Eternulo,  via Dio; por ke longe dauxru via vivo, kaj por ke estu al vi bone sur la tero, kiun la Eternulo, via Dio, donas al vi.
5:17 Ne mortigu.
5:18 Kaj ne adultu.
5:19 Kaj ne sxtelu.
5:20 Kaj ne parolu kontraux via proksimulo malveran ateston.
5:21 Kaj ne deziru la edzinon de via proksimulo; kaj ne deziru la domon de via proksimulo, nek lian kampon, nek lian sklavon, nek lian sklavinon, nek lian bovon, nek lian azenon, nek ion, kio apartenas al via proksimulo.
5:22 Tiujn vortojn diris la Eternulo al via tuta anaro sur la monto, el meze de la fajro, nubo, kaj nebulo, per vocxo lauxta; kaj Li nenion plu aldonis.  Kaj Li skribis ilin sur du sxtonaj tabeloj kaj donis ilin al mi.
5:23 Kaj kiam vi auxdis la vocxon el la mallumo, dum la monto brulis per fajro, tiam vi aliris al mi, cxiuj viaj tribestroj kaj plejagxuloj;
5:24 kaj vi diris:Jen la Eternulo, nia Dio, montris al ni Sian majeston kaj Sian grandecon, kaj Lian vocxon ni auxdis el meze de la fajro; en tiu tago ni vidis, ke parolas Dio al homo, kaj cxi tiu restas vivanta.
5:25 Sed nun por kio ni mortu? nin ja formangxos cxi tiu granda fajro; se ni plue auxskultos la vocxon de la Eternulo, nia Dio, ni mortos.
5:26 CXar kie ekzistas ia karno, kiu auxdis la vocxon de la vivanta Dio,  parolantan el meze de fajro, kiel ni, kaj restis vivanta?
5:27 Alproksimigxu vi, kaj auxskultu cxion, kion diros la Eternulo, nia Dio;  kaj vi transdiros al ni cxion, kion diros la Eternulo, nia Dio, kaj ni auxskultos kaj ni plenumos.
5:28 Kaj la Eternulo auxdis la vocxon de viaj vortoj, kiam vi parolis al mi;  kaj la Eternulo diris al mi:Mi auxdis la vocxon de la vortoj de cxi tiu popolo, kiujn ili diris al vi; bona estas cxio, kion ili diris.
5:29 Ho, se ilia koro restus cxe ili tia, ke ili timu Min kaj observu cxiujn Miajn ordonojn cxiutempe, por ke estu bone al ili kaj al iliaj filoj eterne!
5:30 Iru, diru al ili:Reiru en viajn tendojn.
5:31 Kaj vi cxi tie restu kun Mi, kaj Mi eldiros al vi cxiujn ordonojn kaj legxojn kaj regulojn, kiujn vi instruos al ili, por ke ili plenumadu ilin en la lando, kiun Mi donas al ili kiel posedajxon.
5:32 Kaj observu, ke vi faru, kiel ordonis al vi la Eternulo, via Dio; ne forflankigxu dekstren, nek maldekstren.
5:33 Laux tiu tuta vojo, kiun ordonis al vi la Eternulo, via Dio, iradu, por ke vi vivu kaj por ke estu bone al vi, kaj por ke longe dauxru via restado en la lando, kiun vi ekposedos.
6:1 Kaj jen estas la ordonoj, la legxoj, kaj la reguloj, kiujn la Eternulo,  via Dio, ordonis instrui al vi, por ke vi plenumadu ilin en la lando, en kiun vi transiras, por ekposedi gxin;
6:2 por ke vi timu la Eternulon, vian Dion, observante cxiujn Liajn legxojn kaj Liajn ordonojn, kiujn mi ordonas al vi, vi kaj via filo kaj la filo de via filo, dum via tuta vivo, por ke vi longe vivu.
6:3 Auxskultu do, Izrael, kaj observu, ke vi plenumu, por ke estu al vi bone,  kaj por ke vi tre multigxu, kiel diris al vi la Eternulo, la Dio de viaj patroj, en la lando, en kiu fluas lakto kaj mielo.
6:4 Auxskultu, ho Izrael! la Eternulo, nia Dio, la Eternulo estas unu sola.
6:5 Kaj amu la Eternulon, vian Dion, per via tuta koro kaj per via tuta animo kaj per via tuta forto.
6:6 Kaj cxi tiuj vortoj, kiujn mi ordonas al vi hodiaux, estu en via koro;
6:7 kaj ripetadu ilin al viaj infanoj, kaj parolu pri ili, kiam vi sidas en via domo kaj kiam vi iras sur vojo kaj kiam vi kusxigxas kaj kiam vi levigxas;
6:8 kaj alligu ilin kiel signon al via mano, kaj ili estu kiel memorigajxo inter viaj okuloj;
6:9 kaj skribu ilin sur la fostoj de via domo kaj sur viaj pordegoj.
6:10 Kaj kiam la Eternulo, via Dio, venigos vin en la landon, pri kiu Li jxuris al viaj patroj, al Abraham, al Isaak, kaj al Jakob, ke Li donos al vi grandajn kaj bonajn urbojn, kiujn vi ne konstruis,
6:11 kaj domojn plenajn de cxia bonajxo, kiujn vi ne plenigis, kaj putojn,  elhakitajn en sxtono, kiujn vi ne elhakis, vinberejojn kaj olivarbojn, kiujn vi ne plantis; kaj vi mangxos kaj estos sata:
6:12 tiam gardu vin, ke vi ne forgesu la Eternulon, kiu elkondukis vin el la lando Egipta, el la domo de sklaveco.
6:13 La Eternulon, vian Dion, timu, kaj al Li servu, kaj per Lia nomo jxuru.
6:14 Ne sekvu aliajn diojn el la dioj de la popoloj, kiuj estas cxirkaux vi;
6:15 cxar la Eternulo, via Dio inter vi, estas Dio severa; povas ekflami la kolero de la Eternulo, via Dio, kontraux vin, kaj Li ekstermos vin de sur la tero.
6:16 Ne provu la Eternulon, vian Dion, kiel vi provis Lin en Masa.
6:17 Precize observu la ordonojn de la Eternulo, via Dio, kaj Liajn atestojn kaj Liajn legxojn, kiujn Li ordonis al vi.
6:18 Kaj faru juston kaj bonon antaux la okuloj de la Eternulo, por ke estu bone al vi, kaj por ke vi venu kaj ekposedu la bonan landon, pri kiu la Eternulo jxuris al viaj patroj;
6:19 por ke Li forpelu cxiujn viajn malamikojn antaux vi, kiel la Eternulo diris.
6:20 Se via filo vin demandos morgaux:Kion signifas la atestoj kaj legxoj kaj reguloj, kiujn la Eternulo, nia Dio, ordonis al vi?
6:21 tiam diru al via filo:Ni estis sklavoj al Faraono en Egiptujo, sed la Eternulo elkondukis nin el Egiptujo per forta mano;
6:22 kaj la Eternulo aperigis signojn kaj miraklojn grandajn kaj suferigajn en Egiptujo, sur Faraono kaj sur lia tuta domo, antaux niaj okuloj;
6:23 kaj nin Li elkondukis el tie, por venigi nin kaj doni al ni la landon,  pri kiu Li jxuris al niaj patroj.
6:24 Kaj la Eternulo ordonis al ni plenumi cxiujn cxi tiujn legxojn, timi la Eternulon, nian Dion, por ke estu al ni bone cxiam, por konservi al ni la vivon, kiel en la nuna tago.
6:25 Kaj tio estos nia justeco, se ni observos plenumi cxi tiun tutan ordonon antaux la Eternulo, nia Dio, kiel Li ordonis al ni.
7:1 Kiam la Eternulo venigos vin en la landon, al kiu vi iras, por ekposedi gxin, kaj Li forpelos antaux vi grandnombrajn popolojn, la HXetidojn kaj la Girgasxidojn kaj la Amoridojn kaj la Kanaanidojn kaj la Perizidojn kaj la HXividojn kaj la Jebusidojn, sep popolojn pli grandnombrajn kaj pli fortajn ol vi;
7:2 kaj kiam la Eternulo, via Dio, transdonos ilin al vi, kaj vi venkobatos ilin; tiam anatemu ilin, ne faru kun ili interligon kaj ne indulgu ilin.
7:3 Kaj ne boparencigxu kun ili:vian filinon ne donu al ilia filo, kaj ilian filinon ne prenu por via filo;
7:4 cxar ili forturnos viajn filojn de Mi, ke ili servu al aliaj dioj, kaj ekflamos kontraux vi la kolero de la Eternulo, kaj Li ekstermos vin rapide.
7:5 Sed tiele agu kun ili:iliajn altarojn detruu kaj iliajn statuojn rompu kaj iliajn sanktajn stangojn dishaku kaj iliajn idolojn forbruligu per fajro.
7:6 CXar popolo sankta vi estas al la Eternulo, via Dio; vin elektis la Eternulo, via Dio, ke vi estu Lia popolo propra el cxiuj popoloj, kiuj estas sur la tero.
7:7 Ne pro tio, ke vi estas la plej grandnombra el cxiuj popoloj, la Eternulo ekdeziris vin kaj elektis vin, cxar vi estas ja malpli grandnombra ol cxiuj popoloj;
7:8 sed pro la amo de la Eternulo al vi, kaj por ke Li plenumu la jxuron,  kiun Li jxuris al viaj patroj, la Eternulo elkondukis vin per forta mano kaj liberigis vin el la domo de sklaveco, el la mano de Faraono, regxo de Egiptujo.
7:9 Sciu do, ke la Eternulo, via Dio, nur Li estas Dio, Dio fidinda, kiu konservas la interligon kaj favorkorecon rilate al Liaj amantoj kaj al la plenumantoj de Liaj ordonoj dum mil generacioj,
7:10 kaj kiu repagas al Siaj malamantoj persone, pereigante ilin, ne prokrastas al Sia malamanto, al li persone Li repagas.
7:11 Observu do la ordonojn kaj la legxojn kaj la regulojn, kiujn mi ordonas al vi hodiaux, por plenumi ilin.
7:12 Kaj pro tio, ke vi auxskultos tiujn regulojn kaj observos ilin kaj plenumos ilin, la Eternulo, via Dio, konservos al vi la interligon kaj la favorkorecon, pri kiuj Li jxuris al viaj patroj;
7:13 kaj Li amos vin kaj benos vin kaj multigos vin, kaj benos la frukton de via ventro kaj la frukton de via tero, vian grenon kaj vian moston kaj vian oleon, la frukton de viaj bovinoj kaj la frukton de viaj sxafinoj, sur la tero, pri kiu Li jxuris al viaj patroj, ke Li donos gxin al vi.
7:14 Vi estos benita pli ol cxiuj popoloj; ne estos inter vi senfruktulo aux senfruktulino, ankaux inter viaj brutoj.
7:15 Kaj la Eternulo forturnos de vi cxian malsanon, kaj cxiun malbonan epidemiajxon de Egiptujo, kiun vi konas; Li ne metos ilin sur vin, sed Li metos ilin sur cxiujn viajn malamantojn.
7:16 Kaj vi konsumos cxiujn popolojn, kiujn la Eternulo, via Dio, transdonas al vi; ne indulgu ilin via okulo, kaj vi ne servu al iliaj dioj, cxar tio estus falilo por vi.
7:17 Eble vi diros en via koro:Tiuj popoloj estas pli grandnombraj ol mi,  kiel mi povos forpeli ilin?
7:18 Ne timu ilin:memoru, kion faris la Eternulo, via Dio, al Faraono kaj al la tuta Egiptujo,
7:19 la grandajn provojn, kiujn vidis viaj okuloj, kaj la signojn kaj la miraklojn kaj la fortan manon kaj la etenditan brakon, per kiuj elkondukis vin la Eternulo, via Dio; tiel la Eternulo, via Dio, faros al cxiuj popoloj,  kiujn vi timas.
7:20 Kaj ankaux krabrojn sendos la Eternulo, via Dio, sur ilin, gxis pereos la restintoj, kaj tiuj, kiuj kasxigxis antaux vi.
7:21 Ne sentu teruron antaux ili, cxar la Eternulo, via Dio, estas inter vi,  la Dio granda kaj timinda.
7:22 Kaj la Eternulo, via Dio, forpelos tiujn popolojn de antaux vi iom post iom; vi ne povas ekstermi ilin rapide, por ke ne multigxu kontraux vi la sovagxaj bestoj.
7:23 Kaj la Eternulo, via Dio, transdonos ilin al vi, kaj Li tumultigos ilin antaux vi per granda tumulto, gxis ili estos ekstermitaj.
7:24 Kaj Li transdonos iliajn regxojn en viajn manojn, kaj vi ekstermos ilian nomon el sub la cxielo; neniu restos stare antaux vi, gxis vi ekstermos ilin.
7:25 La figurojn de iliaj dioj forbruligu per fajro; ne deziru preni al vi la argxenton aux oron, kiu estas sur ili, por ke vi ne kaptigxu per tio; cxar tio estas abomenajxo por la Eternulo, via Dio.
7:26 Kaj ne enportu abomenajxon en vian domon, por ke vi ne anatemigxu kiel gxi; malestimu kaj abomenu gxin, cxar gxi estas anatemajxo.
8:1 CXiujn ordonojn, kiujn mi ordonas al vi hodiaux, observu, por plenumi ilin, por ke vi vivu kaj multigxu, kaj venu kaj ekposedu la landon, pri kiu la Eternulo jxuris al viaj patroj.
8:2 Kaj memoru la tutan vojon, laux kiu kondukis vin la Eternulo, via Dio,  dum kvardek jaroj tra la dezerto, por humiligi vin, por elprovi vin, por sciigxi, kio estas en via koro, cxu vi obeos Liajn ordonojn aux ne.
8:3 Kaj Li humiligis vin kaj malsatigis vin, kaj nutris vin per manao, kiun vi ne konis kaj kiun ne konis viaj patroj, por montri al vi, ke ne per la pano sole vivas homo, sed per cxio, kio eliras el la busxo de la Eternulo,  homo povas vivi.
8:4 Via vesto ne sentauxgigxis sur vi kaj via piedo ne sxvelis dum cxiuj kvardek jaroj.
8:5 Kaj sciu en via koro, ke kiel homo instruas sian filon, tiel la Eternulo,  via Dio, instruas vin.
8:6 Observu do la ordonojn de la Eternulo, via Dio, irante laux Liaj vojoj kaj timante Lin.
8:7 CXar la Eternulo, via Dio, kondukas vin en landon bonan, en landon, en kiu torentoj da akvo, fontoj, kaj lagoj eliras el la valoj kaj el la montoj,
8:8 en landon de tritiko kaj hordeo kaj vinberoj kaj figarboj kaj granatarboj, en landon de olivarboj kaj mielo,
8:9 en landon, en kiu vi mangxos panon sen neceso de sxparado kaj en kiu nenio al vi mankos, en landon, kies sxtonoj estas fero kaj en kies montoj vi elhakados kupron.
8:10 Kaj vi mangxos kaj satigxos, kaj vi benos la Eternulon, vian Dion, pro la bona tero, kiun Li donis al vi.
8:11 Gardu vin, ke vi ne forgesu la Eternulon, vian Dion, ne observante Liajn ordonojn kaj instrukciojn kaj legxojn, kiujn mi ordonas al vi hodiaux;
8:12 kiam vi mangxos kaj satigxos kaj konstruos bonajn domojn kaj enlogxigxos,
8:13 kaj kiam viaj grandaj kaj malgrandaj brutoj multigxos kaj vi havos multe da argxento kaj oro kaj via tuta havo grandigxos,
8:14 tiam ne altigxu via koro, kaj ne forgesu la Eternulon, vian Dion, kiu elkondukis vin el la lando Egipta, el la domo de sklaveco;
8:15 kaj kiu trakondukis vin tra la granda kaj terura dezerto, kie estis serpentoj, aspidoj kaj skorpioj kaj sekaj lokoj senakvaj; kaj kiu eligis por vi akvon el granita roko;
8:16 kaj kiu nutris vin en la dezerto per manao, kiun ne konis viaj patroj,  por humiligi vin kaj por elprovi vin, por fari al vi bonon en la tempo estonta.
8:17 Ne diru en via koro:Mia forto kaj la potenco de mia mano akiris al mi cxi tiun grandan havon;
8:18 sed memoru la Eternulon, vian Dion, cxar Li estas Tiu, kiu donas al vi forton, por akiri grandan havon, por plenumi Sian interligon, pri kiu Li jxuris al viaj patroj, kiel vi vidas nun.
8:19 Kaj mi avertas vin hodiaux, ke, se vi forgesos la Eternulon, vian Dion,  kaj sekvos aliajn diojn kaj servos al ili kaj klinigxos antaux ili, tiam vi pereos;
8:20 simile al la popoloj, kiujn la Eternulo pereigas antaux vi, tiel vi pereos; pro tio, ke vi ne obeos la vocxon de la Eternulo, via Dio.
9:1 Auxskultu, ho Izrael! vi transiras nun Jordanon, por iri kaj ekposedi popolojn, kiuj estas pli grandaj kaj pli fortaj ol vi, urbojn grandajn kaj fortikigitajn gxis la cxielo,
9:2 popolon grandan kaj altkreskan, la Anakidojn, kiujn vi konas, kaj pri kiuj vi auxdis:Kiu povas kontrauxstari al la filoj de Anak?
9:3 Sciu do nun, ke la Eternulo, via Dio, mem iras antaux vi, kiel fajro konsumanta; Li ekstermos ilin kaj Li submetos ilin antaux vi, kaj vi forpelos ilin kaj pereigos ilin rapide, kiel la Eternulo diris al vi.
9:4 Ne diru en via koro, kiam la Eternulo, via Dio, forpelos ilin de antaux vi:Pro mia virteco la Eternulo venigis min por ekposedi cxi tiun landon; pro la malvirteco de cxi tiuj popoloj la Eternulo forpelas ilin de antaux vi.
9:5 Ne pro via virteco kaj pro la honesteco de via koro vi venas por ekposedi ilian landon; sed pro la malvirteco de cxi tiuj popoloj la Eternulo, via Dio,  forpelas ilin de antaux vi, kaj por plenumi tion, kion la Eternulo jxuris al viaj patroj, al Abraham, al Isaak, kaj al Jakob.
9:6 Sciu do, ke ne pro via virteco la Eternulo, via Dio, donas al vi tiun bonan landon por ekposedi gxin; cxar vi estas popolo malmolnuka.
9:7 Memoru, ne forgesu, kiel vi kolerigis la Eternulon, vian Dion, en la dezerto; de post la tago, en kiu vi eliris el la lando Egipta, gxis via veno al cxi tiu loko, vi estis malobeemaj kontraux la Eternulo.
9:8 Kaj cxe HXoreb vi incitis la Eternulon, kaj la Eternulo ekkoleris kontraux vi tiel, ke Li volis ekstermi vin.
9:9 Kiam mi supreniris sur la monton, por preni la sxtonajn tabelojn, la tabelojn de la interligo, kiun la Eternulo faris kun vi, kaj mi restis sur la monto kvardek tagojn kaj kvardek noktojn, panon mi ne mangxis kaj akvon mi ne trinkis:
9:10 tiam la Eternulo donis al mi la du sxtonajn tabelojn skribitajn per la fingro de Dio, kaj sur ili estis cxiuj vortoj, kiujn diris al vi la Eternulo sur la monto el meze de fajro en la tago de kunveno.
9:11 Kaj tio estis post la paso de kvardek tagoj kaj kvardek noktoj, ke la Eternulo donis al mi la du sxtonajn tabelojn, la tabelojn de la interligo.
9:12 Kaj la Eternulo diris al mi:Levigxu, rapide iru malsupren de cxi tie,  cxar malmoraligxis via popolo, kiun vi elkondukis el Egiptujo; rapide ili forflankigxis de la vojo, kiun Mi ordonis al ili:ili faris al si fanditan idolon.
9:13 Kaj la Eternulo diris al mi jene:Mi vidas cxi tiun popolon, Mi vidas, ke gxi estas popolo malmolnuka;
9:14 lasu Min, Mi ekstermos ilin, kaj Mi forvisxos ilian nomon el sub la cxielo, kaj Mi faros el vi popolon pli fortan kaj pli grandnombran ol ili.
9:15 Kaj mi turnis min kaj malsupreniris de la monto, kaj la monto brulis per fajro; kaj la du tabeloj de la interligo estis en miaj du manoj.
9:16 Kaj mi vidis, ke vi pekis kontraux la Eternulo, via Dio, vi faris al vi fanditan bovidon, vi rapide forflankigxis de la vojo, kiun la Eternulo ordonis al vi;
9:17 kaj mi prenis la du tabelojn kaj forjxetis ilin el miaj ambaux manoj kaj disrompis ilin antaux viaj okuloj.
9:18 Kaj mi jxetis min antaux la Eternulo, kiel antauxe, dum kvardek tagoj kaj kvardek noktoj mi panon ne mangxis kaj akvon ne trinkis, pro cxiuj viaj pekoj, kiujn vi pekis, farante malbonon antaux la okuloj de la Eternulo,  kolerigante Lin;
9:19 cxar mi timis la koleron kaj furiozon, per kiuj la Eternulo ekkoleris kontraux vi, dezirante ekstermi vin. Kaj la Eternulo auxskultis min ankaux cxi tiun fojon.
9:20 Ankaux kontraux Aaron la Eternulo tre ekkoleris kaj volis ekstermi lin;  sed mi pregxis ankaux por Aaron en tiu tempo.
9:21 Kaj vian pekon, kiun vi faris, la bovidon, mi prenis kaj forbruligis gxin per fajro kaj disbatis gxin, disfrakasante tiel, ke gxi farigxis malgrandpeca kiel polvo, kaj mi jxetis gxian polvon en la torenton, kiu defluas de la monto.
9:22 Ankaux en Tabera kaj en Masa kaj en Kibrot-Hataava vi kolerigis la Eternulon.
9:23 Kaj kiam la Eternulo sendis vin el Kadesx-Barnea, dirante:Iru kaj ekposedu la landon, kiun Mi donas al vi; tiam vi malobeis la vortojn de la Eternulo, via Dio, kaj vi ne kredis al Li kaj ne auxskultis Lian vocxon.
9:24 Malobeemaj vi estis kontraux la Eternulo de la tago, kiam mi ekkonis vin.
9:25 Mi do kusxis antaux la Eternulo dum la kvardek tagoj kaj kvardek noktoj,  kiujn mi kusxis; cxar la Eternulo intencis ekstermi vin.
9:26 Kaj mi pregxis al la Eternulo, kaj diris:Mia Sinjoro, ho Eternulo, ne pereigu Vian popolon kaj Vian posedajxon, kiun Vi liberigis per Via grandeco kaj kiun Vi elkondukis el Egiptujo per forta mano.
9:27 Rememoru Viajn servantojn Abraham, Isaak, kaj Jakob; ne atentu la obstinecon de cxi tiu popolo nek gxian malvirtecon nek gxiajn pekojn;
9:28 por ke ne diru la logxantoj de tiu lando, el kiu Vi elkondukis nin:Pro tio, ke la Eternulo ne povis venigi ilin en la landon, pri kiu Li parolis al ili, kaj pro malamo al ili Li elkondukis ilin, por mortigi ilin en la dezerto.
9:29 Kaj ili estas ja Via popolo kaj Via posedajxo, kiun Vi elkondukis per Via granda forto kaj per Via etendita brako.
10:1 En tiu tempo la Eternulo diris al mi:Skulptu al vi du sxtonajn tabelojn kiel la antauxaj, kaj supreniru al Mi sur la monton, kaj faru al vi lignan keston.
10:2 Kaj Mi skribos sur la tabeloj la vortojn, kiuj estis sur la antauxaj tabeloj, kiujn vi disrompis, kaj vi metos ilin en la keston.
10:3 Tiam mi faris keston el akacia ligno, kaj mi skulptis du sxtonajn tabelojn kiel la antauxaj, kaj mi iris sur la monton, kaj la du tabeloj estis en miaj manoj.
10:4 Kaj Li skribis sur la tabeloj, kiel estis skribite antauxe, la dek ordonojn, kiujn la Eternulo diris al vi sur la monto el meze de la fajro en la tago de kunveno, kaj la Eternulo donis ilin al mi.
10:5 Kaj mi turnis min kaj malsupreniris de la monto, kaj metis la tabelojn en la keston, kiun mi faris, kaj ili restis tie, kiel la Eternulo ordonis al mi.
10:6 (Kaj la Izraelidoj ekvojiris de Beerot-Bene-Jaakan al Mosera; tie mortis Aaron, kaj tie li estis enterigita; kaj lia filo Eleazar farigxis pastro anstataux li.
10:7 De tie ili ekvojiris al Gudgod, kaj el Gudgod al Jotbata, en la landon,  en kiu trovigxas torentoj da akvoj.
10:8 En tiu tempo la Eternulo apartigis la tribon de Levi, por porti la keston de la interligo de la Eternulo, por stari antaux la Eternulo, servi al Li, kaj beni en Lia nomo, gxis la nuna tago.
10:9 Tial Levi ne ricevis parton kaj heredan posedajxon kun siaj fratoj:la Eternulo estas lia heredajxo, kiel la Eternulo, via Dio, diris al li.)
10:10 Kaj mi staris sur la monto, kiel en la antauxa tempo, dum kvardek tagoj kaj kvardek noktoj; kaj la Eternulo auxskultis min ankaux tiun fojon:la Eternulo ne volis pereigi vin.
10:11 Kaj la Eternulo diris al mi:Levigxu, ekvojiru antaux la popolo, por ke ili venu kaj ekposedu la landon, pri kiu Mi jxuris al iliaj patroj, ke Mi donos gxin al ili.
10:12 Kaj nun, Izrael, kion la Eternulo, via Dio, postulas de vi? nur ke vi timu la Eternulon, vian Dion, ke vi iru laux cxiuj Liaj vojoj, ke vi amu Lin,  kaj ke vi servu al la Eternulo, via Dio, per via tuta koro kaj per via tuta animo;
10:13 ke vi observu la ordonojn de la Eternulo kaj Liajn legxojn, kiujn mi transdonas al vi hodiaux, por ke estu bone al vi.
10:14 Jen al la Eternulo, via Dio, apartenas la cxielo kaj la cxielo de la cxieloj, la tero, kaj cxio, kio estas sur gxi;
10:15 tamen nur pri viaj patroj placxis al la Eternulo ekami ilin, kaj Li elektis vin, ilian idaron post ili, el cxiuj popoloj, kiel vi vidas nun.
10:16 Cirkumcidu do la prepucion de via koro, kaj ne estu plu malmolnukaj.
10:17 CXar la Eternulo, via Dio, estas Dio de dioj kaj Sinjoro de sinjoroj,  la Dio granda, potenca, kaj timinda, kiu ne atentas personojn kaj ne prenas subacxeton,
10:18 kaj kiu zorgas pri justeco por orfo kaj vidvino, kaj amas fremdulon,  donante al li panon kaj veston.
10:19 Amu do la fremdulon; cxar fremduloj vi estis en la lando Egipta.
10:20 La Eternulon, vian Dion, timu; al Li servu kaj al Li algluigxu kaj per Lia nomo jxuru.
10:21 Li estas via gloro, kaj Li estas via Dio, kiu faris por vi tiujn grandajn kaj timindajn aferojn, kiujn vidis viaj okuloj.
10:22 En la nombro de sepdek animoj viaj patroj foriris en Egiptujon, kaj nun la Eternulo, via Dio, faris vin grandnombraj kiel la steloj de la cxielo.
11:1 Amu do la Eternulon, vian Dion, kaj observu Liajn arangxojn kaj legxojn kaj instrukciojn kaj ordonojn en cxiu tempo.
11:2 Kaj sciu hodiaux, cxar mi parolas ne al viaj filoj, kiuj ne scias kaj ne vidis la punon de la Eternulo, via Dio, Lian grandecon, Lian fortan manon,  kaj Lian etenditan brakon,
11:3 kaj Liajn signojn kaj Liajn farojn, kiujn Li faris interne de Egiptujo al Faraono, regxo de Egiptujo, kaj al lia tuta lando;
11:4 kaj kion Li faris al la militistaro de Egiptujo, al gxiaj cxevaloj kaj cxaroj, kiujn Li superversxis per la akvo de la Rugxa Maro, kiam ili postkuris vin; kaj la Eternulo pereigis ilin gxis la nuna tago;
11:5 kaj kion Li faris al vi en la dezerto, gxis vi venis al cxi tiu loko;
11:6 kaj kion Li faris al Datan kaj Abiram, filoj de Eliab, filo de Ruben,  kiam la tero malfermis sian busxon kaj englutis ilin kaj iliajn familiojn kaj iliajn tendojn, kaj cxion, kio ekzistis cxe ili, meze de la tuta Izrael.
11:7 Viaj okuloj vidis ja cxiujn grandajn farojn de la Eternulo, kiujn Li faris.
11:8 Observu do cxiujn ordonojn, kiujn mi ordonas al vi hodiaux, por ke vi fortigxu, kaj por ke vi venu kaj ekposedu la landon, en kiun vi transiras,  por ekposedi gxin,
11:9 kaj por ke vi longe vivu sur la tero, pri kiu la Eternulo jxuris al viaj patroj, ke Li donos gxin al ili kaj al ilia idaro, landon, en kiu fluas lakto kaj mielo.
11:10 CXar la lando, en kiun vi iras, por ekposedi gxin, ne estas kiel la lando Egipta, el kiu vi eliris, kie, seminte vian semon, vi devis akvumi gxin per viaj piedoj, kiel legoman gxardenon.
11:11 La lando, en kiun vi transiras, por ekposedi gxin, estas lando kun montoj kaj valoj; de la pluvo cxiela gxi trinkas akvon;
11:12 lando, pri kiu zorgas la Eternulo, via Dio; cxiam la okuloj de la Eternulo, via Dio, estas sur gxi, de la komenco de la jaro gxis la fino de la jaro.
11:13 Kaj se vi obeos Miajn ordonojn, kiujn Mi ordonas al vi hodiaux, amante la Eternulon, vian Dion, kaj servante al Li per via tuta koro kaj per via tuta animo:
11:14 tiam Mi donos al via lando pluvon gxiatempe, fruan kaj malfruan; kaj vi kolektos vian grenon kaj vian moston kaj vian oleon.
11:15 Kaj Mi donos herbon sur via kampo por via bruto; kaj vi mangxos kaj estos sata.
11:16 Gardu vin, ke ne forlogigxu via koro, kaj ke vi ne forflankigxu, kaj ke vi ne servu al aliaj dioj kaj ne klinigxu antaux ili.
11:17 Alie ekflamos kontraux vi la kolero de la Eternulo, kaj Li sxlosos la cxielon, kaj ne estos pluvo, kaj la tero ne donos siajn produktajxojn, kaj vi rapide forpereos el la bona lando, kiun la Eternulo donas al vi.
11:18 Metu do cxi tiujn miajn vortojn en vian koron kaj en vian animon, kaj alligu ilin kiel signon al via mano, kaj ili estu kiel memorigajxo inter viaj okuloj.
11:19 Kaj instruu ilin al viaj filoj, parolante pri ili, kiam vi sidos en via domo kaj kiam vi iros sur la vojo kaj kiam vi kusxigxos kaj kiam vi levigxos;
11:20 kaj skribu ilin sur la fostoj de via domo kaj sur viaj pordegoj;
11:21 por ke longigxu via vivo kaj la vivo de viaj infanoj sur la tero, pri kiu la Eternulo jxuris al viaj patroj, ke Li donos gxin al ili, kiel longe estas la cxielo super la tero.
11:22 Se vi observos cxiujn cxi tiujn ordonojn, kiujn mi ordonas al vi plenumi, amante la Eternulon, vian Dion, irante laux cxiuj Liaj vojoj, kaj algluigxante al Li:
11:23 tiam la Eternulo forpelos de antaux vi cxiujn tiujn popolojn, kaj vi ekposedos popolojn pli grandajn kaj pli fortajn ol vi.
11:24 CXiu loko, sur kiu ekpasxos via piedo, farigxos via; de la dezerto kaj Lebanon, de la rivero, la rivero Euxfrato, gxis la ekstrema maro estos viaj limoj.
11:25 Neniu povos kontrauxstari al vi:timon kaj teruron antaux vi la Eternulo venigos sur cxiun teron, sur kiu vi ekpasxos, kiel Li diris al vi.
11:26 Rigardu, mi proponas al vi hodiaux benon kaj malbenon:
11:27 benon, se vi auxskultos la ordonojn de la Eternulo, via Dio, kiujn mi ordonas al vi hodiaux;
11:28 kaj malbenon, se vi ne auxskultos la ordonojn de la Eternulo, via Dio,  sed forflankigxos de la vojo, kiun mi ordonas al vi hodiaux, kaj sekvos diojn aliajn, kiujn vi ne konas.
11:29 Kiam la Eternulo, via Dio, venigos vin en la landon, en kiun vi iras,  por ekposedi gxin, tiam vi esprimos la benon sur la monto Gerizim kaj la malbenon sur la monto Ebal;
11:30 ili estas transe de Jordan, malantaux la vojo al la okcidento, en la lando de la Kanaanidoj, kiuj logxas en la stepo, kontraux Gilgal, apud la kverko More.
11:31 CXar vi transiras Jordanon, por veni ekposedi la landon, kiun la Eternulo, via Dio, donas al vi, kaj vi ekposedos gxin kaj eklogxos en gxi.
11:32 Observu do, ke vi plenumu cxiujn legxojn kaj instrukciojn, kiujn mi donas al vi hodiaux.
12:1 Jen estas la legxoj kaj reguloj, kiujn vi devas observi por plenumi en la lando, kiun la Eternulo, la Dio de viaj patroj, donas al vi kiel posedajxon, dum la tuta tempo, kiun vi vivos sur la tero.
12:2 Ekstermu cxiujn lokojn, kie la popoloj, kiujn vi ekposedos, servis al siaj dioj sur la altaj montoj kaj sur la montetoj kaj sub cxiu verda arbo.
12:3 Kaj detruu iliajn altarojn, kaj rompu iliajn monumentojn, kaj iliajn sanktajn stangojn forbruligu per fajro, kaj la figurojn de iliaj dioj disbatu, kaj ekstermu ilian nomon de tiu loko.
12:4 Ne faru tiele al la Eternulo, via Dio;
12:5 sed al la loko, kiun elektos la Eternulo, via Dio, inter cxiuj viaj triboj, por meti tien Sian nomon, al Lia logxejo direktu vin kaj venu tien,
12:6 kaj tien alportu viajn bruloferojn kaj viajn bucxoferojn kaj viajn dekonajxojn kaj la oferdonojn de viaj manoj kaj viajn promesitajxojn kaj viajn memvolajn oferojn kaj la unuenaskitojn el viaj grandaj kaj malgrandaj brutoj.
12:7 Kaj mangxu tie antaux la Eternulo, via Dio, kaj estu gajaj, vi kaj viaj familioj, en cxiu entrepreno de viaj manoj, per kiu benis vin la Eternulo,  via Dio.
12:8 Ne faru simile al cxio, kion ni faras cxi tie hodiaux, cxiu tion, kio placxas al li;
12:9 cxar vi nun ankoraux ne venis al la ripozo kaj al la posedajxo, kiun la Eternulo, via Dio, donas al vi.
12:10 Sed kiam vi transiros Jordanon kaj eklogxos en la lando, kiun la Eternulo, via Dio, posedigas al vi, kaj Li ripozigos vin de cxiuj viaj malamikoj cxirkauxe kaj vi logxos sendangxere:
12:11 tiam sur la lokon, kiun elektos la Eternulo, via Dio, por logxigi tie Sian nomon, tien alportu cxion, kion mi ordonas al vi:viajn bruloferojn kaj viajn bucxoferojn, viajn dekonajxojn kaj la oferdonojn de viaj manoj, kaj cxion elektitan laux viaj promesoj, kiujn vi promesis al la Eternulo;
12:12 kaj estu gajaj antaux la Eternulo, via Dio, vi kaj viaj filoj kaj viaj filinoj kaj viaj servantoj kaj viaj servantinoj, kaj la Levido, kiu estas inter viaj pordegoj, cxar li ne havas parton kaj posedajxon kun vi.
12:13 Gardu vin, ke vi ne alportu viajn bruloferojn sur cxiu loko, kiun vi vidos;
12:14 nur sur tiu loko, kiun elektos la Eternulo, inter unu el viaj triboj,  tie alportu viajn bruloferojn, kaj tie faru cxion, kion mi ordonas al vi.
12:15 Tamen, kiom deziros via animo, vi povas bucxi kaj mangxi viandon laux la beno de la Eternulo, via Dio, kiun Li donos al vi en cxiuj viaj urboj;  purulo kaj malpurulo povas mangxi gxin, kiel gazelon aux cervon.
12:16 Nur la sangon ne mangxu; sur la teron elversxu gxin, kiel akvon.
12:17 Vi ne devas mangxi en viaj urboj la dekonajxon el via greno kaj el via mosto kaj el via oleo, kaj la unuenaskitojn el viaj grandaj kaj malgrandaj brutoj, kaj cxiujn viajn promesitajxojn, kiujn vi promesos, kaj viajn memvolajn oferojn kaj la oferdonojn de viaj manoj;
12:18 sed nur antaux la Eternulo, via Dio, mangxu tion sur la loko, kiun elektos la Eternulo, via Dio, vi kaj via filo kaj via filino kaj via servanto kaj via servantino, kaj la Levido, kiu estas inter viaj pordegoj; kaj estu gajaj antaux la Eternulo, via Dio, en cxiu entrepreno de viaj manoj.
12:19 Gardu vin, ke vi ne forlasu la Levidon dum via tuta vivo sur via tero.
12:20 Kiam la Eternulo, via Dio, vastigos viajn limojn, kiel Li diris al vi,  kaj vi diros:Mi mangxos viandon-cxar via animo ekdeziros mangxi viandon:tiam laux la tuta deziro de via animo mangxu viandon.
12:21 Se estos malproksima de vi tiu loko, kiun elektos la Eternulo, via Dio,  por meti tien Sian nomon, tiam bucxu el viaj grandaj kaj malgrandaj brutoj,  kiujn la Eternulo donis al vi, kiel mi ordonis al vi, kaj mangxu en viaj urboj laux la tuta deziro de via animo.
12:22 Sed mangxu tion tiel, kiel oni mangxas gazelon kaj cervon; malpurulo kaj purulo egale povas tion mangxi.
12:23 Nur detenu vin, ke vi ne mangxu la sangon; cxar la sango estas la animo, kaj vi ne devas mangxi la animon kun la viando;
12:24 ne mangxu gxin, sur la teron elversxu gxin, kiel akvon;
12:25 ne mangxu gxin, por ke estu bone al vi kaj al viaj idoj post vi, se vi faros placxantajxon antaux la okuloj de la Eternulo.
12:26 Sed viajn sanktajxojn, kiujn vi havos, kaj viajn promesitajxojn portu,  kaj venu sur la lokon, kiun elektos la Eternulo.
12:27 Kaj oferfaru viajn bruloferojn, la viandon kaj la sangon, sur la altaro de la Eternulo, via Dio; sed la sango de viaj bucxoferoj estu elversxata sur la altaron de la Eternulo, via Dio, kaj la viandon vi povas mangxi.
12:28 Observu kaj obeu cxiujn cxi tiujn vortojn, kiujn mi ordonas al vi, por ke estu bone al vi kaj al viaj idoj post vi eterne, se vi faros tion, kio estas bona kaj placxa antaux la okuloj de la Eternulo, via Dio.
12:29 Kiam la Eternulo, via Dio, ekstermos de antaux vi la popolojn, al kiuj vi iras, por forpeli ilin, kaj vi forpelos ilin kaj eklogxos en ilia lando:
12:30 tiam gardu vin, ke vi ne enretigxu per ili, post kiam ili estos ekstermitaj de antaux vi, kaj ke vi ne sercxu iliajn diojn, dirante:Kiel cxi tiuj popoloj servis al siaj dioj, tiel mi ankaux faros.
12:31 Ne agu tiel koncerne la Eternulon, vian Dion; cxar cxion, kion abomenas la Eternulo, kion Li malamas, ili faras por siaj dioj, kaj ecx siajn filojn kaj filinojn ili forbruligas per fajro al siaj dioj.
12:32 CXion, kion mi ordonas al vi, tion observu, ke vi gxin plenumu; ne aldonu al tio, kaj ne deprenu de tio.
13:1 Se aperos inter vi profeto aux songxisto kaj prezentos al vi signon aux miraklon,
13:2 kaj plenumigxos la signo aux miraklo, pri kiu li parolis al vi, kaj li diros:Ni sekvu aliajn diojn, kiujn vi ne konas, kaj ni servu al ili:
13:3 tiam ne auxskultu la vortojn de tiu profeto aux de tiu songxisto, cxar tiam elprovas vin la Eternulo, via Dio, por sciigxi, cxu vi amas la Eternulon, vian Dion, per via tuta koro kaj per via tuta animo.
13:4 La Eternulon, vian Dion, sekvu, kaj Lin timu, kaj Liajn ordonojn observu, kaj Lian vocxon auxskultu, kaj al Li servu, kaj al Li altenigxu.
13:5 Kaj tiun profeton aux tiun songxiston oni devas mortigi; cxar li predikis defalon de la Eternulo, via Dio, kiu elkondukis vin el la lando Egipta kaj liberigis vin el la domo de sklaveco-por delogi vin de la vojo,  laux kiu la Eternulo, via Dio, ordonis al vi iri; kaj ekstermu la malbonon el inter vi.
13:6 Se logos vin sekrete via frato, filo de via patrino, aux via filo, aux via filino, aux la edzino en viaj brakoj, aux via amiko plej intima,  dirante:Ni iru kaj servu al aliaj dioj, kiujn ne konis vi nek viaj patroj,
13:7 el la dioj de la popoloj, kiuj estas cxirkaux vi, la proksimaj de vi aux la malproksimaj de vi, de unu fino de la lando gxis la alia:
13:8 tiam ne konsentu kun li kaj ne auxskultu lin; ne indulgu lin via okulo,  ne kompatu kaj ne kasxu lin,
13:9 sed mortigu lin; via mano devas esti sur li la unua, por mortigi lin,  kaj la manoj de la tuta popolo poste.
13:10 Kaj jxetu sur lin sxtonojn, ke li mortu; cxar li volis forlogi vin de la Eternulo, via Dio, kiu elkondukis vin el la lando Egipta, el la domo de sklaveco.
13:11 Kaj la tuta Izrael tion auxdos kaj ektimos, kaj oni ne plu faros tian malbonan agon inter vi.
13:12 Se vi auxdos pri iu el viaj urboj, kiujn la Eternulo, via Dio, donas al vi por logxado, ke oni diras:
13:13 Eliris el inter vi homoj sentauxgaj kaj forlogis la logxantojn de sia urbo, dirante:Ni iru kaj servu al aliaj dioj, kiujn vi ne konis;
13:14 kaj vi sercxos kaj esploros kaj bone pridemandos; kaj montrigxos, ke tio estas preciza vero, ke la abomenajxo estas farita inter vi:
13:15 tiam mortigu la logxantojn de tiu urbo per glavo, detruu gxin, kaj cxion, kio estas en gxi, kaj ankaux gxiajn brutojn mortigu per glavo.
13:16 Kaj gxian tutan havon kolektu sur la mezon de placo, kaj forbruligu per fajro la urbon kaj gxian tutan havon, absolute cxion, al la Eternulo, via Dio; kaj gxi estu eterna ruino, oni neniam gxin rekonstruu.
13:17 Kaj nenio el la anatemajxo algluigxu al via mano, por ke la Eternulo forlasu Sian flaman koleron kaj donu al vi favorkorecon kaj indulgu vin kaj multigu vin, kiel Li jxuris al viaj patroj,
13:18 se vi auxskultos la vocxon de la Eternulo, via Dio, observante cxiujn Liajn ordonojn, kiujn mi ordonas al vi hodiaux, farante placxantajxon antaux la okuloj de la Eternulo, via Dio.
14:1 Vi estas filoj de la Eternulo, via Dio:ne faru sur vi entrancxojn kaj ne faru senharajxon super viaj okuloj pro mortinto;
14:2 cxar vi estas popolo sankta al la Eternulo, via Dio, kaj vin la Eternulo elektis, ke vi estu Lia popolo propra, el cxiuj popoloj, kiuj estas sur la tero.
14:3 Nenian abomenajxon mangxu.
14:4 Jen estas la brutoj, kiujn vi povas mangxi:bovo, sxafo, kaj kapro,
14:5 cervo kaj gazelo kaj kapreolo kaj ibekso kaj antilopo kaj uro kaj tragelafo.
14:6 CXian bruton, kiu havas disfenditajn hufojn kaj distrancxan sulkon inter la du duonhufoj kaj kiu remacxas macxitajxon, tian el la brutoj vi povas mangxi.
14:7 Nur cxi tiujn ne mangxu el la remacxantaj macxitajxon kaj el la havantaj disfenditajn hufojn kun distrancxa sulko:la kamelon kaj la leporon kaj la hirakon; cxar ili remacxas macxitajxon, sed iliaj hufoj ne estas disfenditaj,  malpuraj ili estas por vi;
14:8 kaj la porkon, cxar gxiaj hufoj estas disfenditaj, sed gxi ne remacxas macxitajxon, malpura gxi estas por vi; ilian viandon ne mangxu, kaj ilian kadavron ne ektusxu.
14:9 CXi tiujn vi povas mangxi el cxiuj bestoj, kiuj estas en la akvo:cxiujn,  kiuj havas nagxilojn kaj skvamojn, vi povas mangxi;
14:10 sed cxiujn, kiuj ne havas nagxilojn kaj skvamojn, ne mangxu:malpura tio estas por vi.
14:11 CXian birdon puran vi povas mangxi.
14:12 Sed cxi tiujn el ili ne mangxu:la aglon kaj la gipaeton kaj la pandionon
14:13 kaj la vulturon kaj la falkon kaj la milvon kun gxia speco
14:14 kaj cxian korvon kun gxia speco
14:15 kaj la struton kaj la strigon kaj la mevon kaj la akcipitron kun gxia speco,
14:16 la noktuon kaj la ibison kaj la cignon
14:17 kaj la pelikanon kaj la perknopteron kaj la mergulon
14:18 kaj la cikonion kaj la ardeon kun gxia speco kaj la upupon kaj la vesperton.
14:19 Kaj cxia rampajxo flugilhava estas por vi malpura; oni ne devas ilin mangxi.
14:20 CXian puran birdon vi povas mangxi.
14:21 Mangxu nenian kadavrajxon; al la fremdulo, kiu estas en via urbo, vi povas gxin doni, ke li gxin mangxu; aux vi povas vendi al alilandulo; cxar vi estas popolo sankta al la Eternulo, via Dio. Ne kuiru kapridon en la lakto de gxia patrino.
14:22 Apartigu dekonajxon el cxiuj produktajxoj de via semado, kiuj venas de la kampo cxiujare.
14:23 Kaj mangxu antaux la Eternulo, via Dio, sur la loko, kiun Li elektos,  por logxigi tie Sian nomon, dekonajxon el via greno, el via mosto, kaj el via oleo, kaj la unuenaskitojn el viaj grandaj kaj malgrandaj brutoj; por ke vi lernu timi cxiam la Eternulon, vian Dion.
14:24 Kaj se tro longa estos por vi la vojo kaj vi ne povos porti, cxar tro malproksima estos de vi la loko, kiun elektos la Eternulo, via Dio, por meti tien Sian nomon, kaj la Eternulo, via Dio, vin benis:
14:25 tiam vi povas tion monigi, kaj vi prenos la monon en vian manon, kaj iros al la loko, kiun la Eternulo, via Dio, elektos;
14:26 kaj vi acxetos pro tiu mono cxion, kion ekdeziros via animo, el grandaj aux malgrandaj brutoj, el vino aux el drinkajxo, aux el cxio, kion postulos via animo; kaj vi mangxos tie antaux la Eternulo, via Dio, kaj vi estos gajaj, vi kaj via familio.
14:27 Kaj la Levidon, kiu estas en via urbo, ne forlasu; cxar li ne havas parton kaj heredajxon cxe vi.
14:28 Post paso de tri jaroj apartigu la tutan dekonajxon de viaj produktajxoj de tiu jaro kaj metu tion cxe viaj pordegoj;
14:29 kaj venos la Levido-cxar li ne havas parton kaj heredajxon cxe vi- kaj la fremdulo kaj la orfo kaj la vidvino, kiuj estas en via urbo, kaj ili mangxos kaj satigxos; por ke benu vin la Eternulo, via Dio, en cxiu faro de viaj manoj, kiun vi faros.
15:1 Post paso de sep jaroj faru forlason.
15:2 Jen estas la esenco de la forlaso:cxiu kreditoro, kiu pruntedonis ion al sia proksimulo, forlasu tion, li ne postulu tion de sia proksimulo aux de sia frato; cxar estas proklamita forlaso pro la Eternulo.
15:3 De alilandulo vi povas postuli; sed kion vi havos cxe via frato, tion via mano forlasu.
15:4 Cetere ne estos cxe vi malricxulo (cxar la Eternulo benos vin en la lando, kiun la Eternulo, via Dio, donas al vi kiel heredan posedajxon),
15:5 se vi nur obeos la vocxon de la Eternulo, via Dio, por observi kaj plenumi cxiujn cxi tiujn ordonojn, kiujn mi ordonas al vi hodiaux.
15:6 CXar la Eternulo, via Dio, benos vin, kiel Li diris al vi; kaj vi pruntedonos al multaj popoloj, sed vi ne prunteprenos; kaj vi regos super multaj popoloj, sed super vi ili ne regos.
15:7 Se estos inter vi malricxulo iu el viaj fratoj en iu el viaj urboj en via lando, kiun la Eternulo, via Dio, donas al vi, tiam ne malmoligu vian koron kaj ne fermu vian manon antaux via frato, la malricxulo;
15:8 sed malfermu al li vian manon, kaj pruntedonu al li lauxmezure de lia manko, kio mankos al li.
15:9 Gardu vin, ke ne aperu en via koro malpia penso:Alproksimigxas la sepa jaro, la jaro de forlaso; kaj via okulo farigxos malfavora kontraux via malricxa frato kaj vi ne donos al li, kaj li plendos pri vi al la Eternulo,  kaj peko estos sur vi.
15:10 Donu al li, kaj ne cxagrenu vin via koro, kiam vi donos al li; cxar pro tio benos vin la Eternulo, via Dio, en cxiuj viaj faroj kaj en cxiu entrepreno de via mano.
15:11 CXar ne mankos malricxuloj en la lando, tial mi ordonas al vi jene:malfermu vian manon al via frato, al via senhavulo, kaj al via malricxulo en via lando.
15:12 Se vendos sin al vi via frato, Hebreo aux Hebreino, li servu vin dum ses jaroj, sed en la sepa jaro forsendu lin de vi en libereco.
15:13 Kaj kiam vi forsendos lin de vi en libereco, ne forsendu lin kun malplenaj manoj;
15:14 sed havigu al li iom el viaj brutoj kaj el via garbejo kaj el via vinpremejo; per kio benis vin la Eternulo, via Dio, tion donu al li.
15:15 Memoru, ke vi estis sklavo en la lando Egipta, kaj la Eternulo, via Dio, liberigis vin; tial mi ordonas al vi tion hodiaux.
15:16 Kaj se li diros al vi:Mi ne foriros de vi, cxar mi amas vin kaj vian domon-cxar estas al li bone cxe vi:
15:17 tiam prenu alenon kaj enpiku en lian orelon kaj en la pordon, kaj li estos sklavo al vi por cxiam. Ankaux kun via sklavino agu tiel.
15:18 Tio ne sxajnu al vi malfacila, kiam vi forsendos lin de vi en libereco;  cxar duoblan pagon de dungito li perlaboris cxe vi dum ses jaroj; kaj la Eternulo, via Dio, benos vin en cxio, kion vi faros.
15:19 CXiun virseksan unuenaskiton, kiu naskigxos al viaj grandaj kaj malgrandaj brutoj, dedicxu al la Eternulo, via Dio; ne laboru per la unuenaskito de via bovo, kaj ne tondu la unuenaskiton de via sxafo.
15:20 Antaux la Eternulo, via Dio, mangxu gxin cxiujare, sur la loko, kiun elektos la Eternulo, vi kaj via familio;
15:21 sed se gxi havos ian difekton, se gxi estos lama aux blinda, aux se gxi havos kian ajn malbonan difekton, tiam ne bucxu gxin ofere al la Eternulo,  via Dio.
15:22 Sed inter viaj pordegoj vi povas gxin mangxi, malpurulo kaj purulo egale, kiel gazelon kaj cervon.
15:23 Nur gxian sangon ne mangxu; sur la teron elversxu gxin, kiel akvon.
16:1 Observu la monaton Abib, kaj faru Paskon al la Eternulo, via Dio; cxar en la monato Abib elkondukis vin la Eternulo, via Dio, el Egiptujo en la nokto.
16:2 Kaj bucxu Paskon al la Eternulo, via Dio, el grandaj kaj malgrandaj brutoj, sur la loko, kiun la Eternulo elektos, por logxigi tie Sian nomon.
16:3 Ne mangxu kun tio fermentintajxon; dum sep tagoj mangxu kun tio macojn,  panon de mizero-cxar rapidece vi eliris el la lando Egipta-por ke vi memoru dum la tuta tempo de via vivo la tagon de via eliro el la lando Egipta.
16:4 Oni ne vidu cxe vi fermentintajxon en via tuta limitajxo dum sep tagoj;  kaj el la viando, kiun vi oferbucxos vespere en la unua tago, neniom restu gxis la mateno.
16:5 Vi ne povas bucxi la Paskon en iu el la urboj, kiujn la Eternulo, via Dio, donos al vi;
16:6 nur sur la loko, kiun elektos la Eternulo, via Dio, por logxigi tie Sian nomon, bucxu la Paskon vespere, cxe la subiro de la suno-tempo de via eliro el Egiptujo.
16:7 Kaj kuiru kaj mangxu sur tiu loko, kiun elektos la Eternulo, via Dio;  kaj en la sekvanta tago vi povas vin turni kaj iri al viaj tendoj.
16:8 Dum ses tagoj mangxu macojn, kaj en la sepa tago estu sankta kunveno antaux la Eternulo, via Dio; ne faru laboron.
16:9 Sep semajnojn kalkulu al vi; de post la apero de la rikoltilo en la spikoj komencu kalkuli la sep semajnojn.
16:10 Kaj faru feston de semajnoj al la Eternulo, via Dio, kun libervola dono el via mano, kiun vi donos konforme al tio, kiom benis vin la Eternulo, via Dio.
16:11 Kaj estu gajaj antaux la Eternulo, via Dio, vi kaj via filo kaj via filino kaj via servanto kaj via servantino, kaj la Levido, kiu estas en viaj pordegoj, kaj la fremdulo kaj la orfo kaj la vidvino, kiuj estas inter vi,  sur la loko, kiun elektos la Eternulo, via Dio, por logxigi tie Sian nomon.
16:12 Kaj memoru, ke vi estis sklavo en Egiptujo; kaj observu kaj plenumu cxi tiujn legxojn.
16:13 Feston de lauxboj faru al vi dum sep tagoj, kiam vi kolektos el via drasxejo kaj el via vinpremejo.
16:14 Kaj estu gajaj en via festo, vi kaj via filo kaj via filino kaj via servanto kaj via servantino, kaj la Levido kaj la fremdulo kaj la orfo kaj la vidvino, kiuj estas inter viaj pordegoj.
16:15 Dum sep tagoj festu al la Eternulo, via Dio, sur la loko, kiun elektos la Eternulo; cxar benos vin la Eternulo, via Dio, en cxiuj viaj produktajxoj kaj en cxiuj faroj de viaj manoj, kaj vi estos tute gaja.
16:16 Tri fojojn en la jaro cxiu via virseksulo devas aperi antaux la Eternulo, via Dio, sur la loko, kiun Li elektos:en la festo de macoj kaj en la festo de semajnoj kaj en la festo de lauxboj; kaj li ne aperu antaux la Eternulo kun malplenaj manoj;
16:17 cxiu kun donaco en sia mano, konforme al la beno de la Eternulo, via Dio, kiun Li donis al vi.
16:18 Jugxistojn kaj kontrolistojn starigu al vi en cxiuj viaj urboj, kiujn la Eternulo, via Dio, donos al vi laux viaj triboj; kaj ili jugxu la popolon per jugxo justa.
16:19 Ne klinu la legxon, ne atentu personojn; kaj ne prenu subacxeton, cxar subacxeto blindigas la okulojn de sagxuloj kaj konfuzas la aferojn de justuloj.
16:20 Justecon, justecon sekvu, por ke vi vivu kaj posedu la landon, kiun la Eternulo, via Dio, donas al vi.
16:21 Ne plantu al vi sanktan stangon el ia arbo apud la altaro de la Eternulo, via Dio, kiun vi faros al vi;
16:22 kaj ne starigu al vi statuon, kion malamas la Eternulo, via Dio.
17:1 Ne oferbucxu al la Eternulo, via Dio, bovon aux sxafon, kiu havas sur si difekton, kian ajn malbonajxon; cxar tio estas abomenajxo por la Eternulo,  via Dio.
17:2 Se trovigxos inter vi en iu el viaj urboj, kiujn la Eternulo, via Dio,  donas al vi, viro aux virino, kiu faras malbonon antaux la Eternulo, via Dio,  malobeante Lian interligon;
17:3 kaj li iros kaj servos al aliaj dioj, kaj adorklinigxos antaux ili aux antaux la suno aux antaux la luno aux antaux la tuta armeo de la cxielo, kion mi ne ordonis;
17:4 kaj estos dirite al vi, kaj vi auxdos kaj bone esploros, kaj montrigxos,  ke la afero estas preciza vero, ke tiu abomenajxo estas farita en Izrael:
17:5 tiam elkonduku tiun viron aux tiun virinon, kiuj faris tiun malbonan aferon, al via pordego, la viron aux la virinon, kaj jxetu sur ilin sxtonojn,  ke ili mortu.
17:6 Laux la akuzo de du atestantoj aux tri atestantoj la mortigoto estu ekzekutita; li ne estu mortigita laux la akuzo de unu atestanto.
17:7 La mano de la atestantoj estu sur li plej antauxe, por mortigi lin, kaj la mano de la tuta popolo poste; tiel ekstermu la malbonon el inter vi.
17:8 Se estos por vi tro malfacila ia jugxa afero inter sango kaj sango,  inter proceso kaj proceso, inter frapo kaj frapo, en disputaj aferoj en via urbo:tiam levigxu, kaj iru al la loko, kiun elektos la Eternulo, via Dio;
17:9 kaj venu al la pastroj Levidoj, kaj al la jugxisto, kiu estos en tiu tempo, kaj demandu, kaj ili diros al vi la jugxan decidon.
17:10 Kaj agu laux la vorto, kiun ili diros al vi de tiu loko, kiun la Eternulo elektos; kaj observu, ke vi faru cxion, kion ili instruos al vi.
17:11 Laux la instruo, kiun ili donos al vi, kaj laux la decido, kiun ili diros al vi, agu; de tio, kion ili diros al vi, ne deklinigxu dekstren nek maldekstren.
17:12 Kiu agos arogante, kaj ne obeos la pastron, kiu staras tie, por servi al la Eternulo, via Dio, aux la jugxiston, tiu homo devas morti; kaj vi ekstermos la malbonon el Izrael.
17:13 Kaj la tuta popolo auxdos kaj ektimos, kaj ili ne plu agos arogante.
17:14 Kiam vi venos en la landon, kiun la Eternulo, via Dio, donas al vi, kaj vi ekposedos gxin kaj eklogxos en gxi, kaj diros:Mi starigos super mi regxon,  kiel cxiuj popoloj cxirkaux mi:
17:15 tiam starigu super vi regxon, kiun elektos la Eternulo, via Dio; el inter viaj fratoj starigu super vi regxon; vi ne povas starigi super vi homon aligentan, kiu ne estas via frato.
17:16 Sed li ne multigu al si cxevalojn, kaj li ne revenigu la popolon en Egiptujon, por multigi cxevalojn; la Eternulo diris al vi:Ne iru plu returne laux tiu vojo.
17:17 Kaj li ne multigu al si edzinojn, por ke ne deklinigxu lia koro; kaj argxenton kaj oron li ne tro multigu al si.
17:18 Sed kiam li sidigxos sur la trono de sia regno, li transskribu al si kopion de cxi tiu instruo en libron laux tio, kio trovigxas cxe la pastroj Levidoj;
17:19 kaj gxi estu cxe li, kaj li legadu en gxi dum sia tuta vivo, por ke li lernu timi la Eternulon, sian Dion, observante cxiujn vortojn de cxi tiu instruo kaj cxi tiujn legxojn, por plenumi ilin;
17:20 por ke ne altigxu lia koro super liaj fratoj kaj por ke li ne deklinigxu de la ordono dekstren nek maldekstren, por ke li restu longe en sia regxeco, li kaj liaj filoj, inter Izrael.
18:1 Ne havos la pastroj Levidoj, la tuta tribo de Levi, parton kaj heredajxon kun Izrael:la fajroferojn de la Eternulo kaj Lian apartenajxon ili mangxados.
18:2 Heredajxon ili ne havos inter siaj fratoj:la Eternulo estas ilia heredajxo, kiel Li diris al ili.
18:3 Jen estas tio, kion devas doni al la pastroj la popolo, la oferbucxantoj de bovo aux sxafo:oni donu al la pastro la sxultron kaj la makzelojn kaj la stomakon;
18:4 la unuaajxon de via greno, de via mosto, kaj de via oleo, kaj la unuaajxon de la tonditajxo de viaj sxafoj donu al li.
18:5 CXar lin elektis la Eternulo, via Dio, el cxiuj viaj triboj, ke li staru kaj servu en la nomo de la Eternulo, li kaj liaj filoj en cxiu tempo.
18:6 Kaj se venos Levido el iu el viaj urboj, el la tuta Izrael, kie li logxas, kaj li venos pro la tuta deziro de sia animo al la loko, kiun elektos la Eternulo,
18:7 kaj li servos en la nomo de la Eternulo, lia Dio, kiel cxiuj liaj fratoj, la Levidoj, kiuj staras tie antaux la Eternulo:
18:8 tiam ili mangxu egalajn partojn, krom tio, kion donas al li la vendo de la patra havo.
18:9 Kiam vi venos en la landon, kiun la Eternulo, via Dio, donas al vi, tiam ne lernu fari ion similan al la abomenajxoj de tiuj popoloj:
18:10 ne devas trovigxi inter vi iu, kiu trairigas sian filon aux filinon tra fajro, auxguristo, antauxdiristo, magiisto, sorcxisto,
18:11 nek subjxurigisto, nek elvokisto de spiritoj, nek signoklarigisto, nek esploristo de mortintoj;
18:12 cxar abomenajxo por la Eternulo estas cxiu, kiu faras tion, kaj pro tiuj abomenajxoj la Eternulo, via Dio, forpelas ilin de antaux vi.
18:13 Senmakula estu antaux la Eternulo, via Dio;
18:14 cxar tiuj popoloj, kiujn vi forpelas, auxskultas antauxdiristojn kaj auxguristojn; sed al vi ne tion donis la Eternulo, via Dio.
18:15 Profeton al via mezo, el viaj fratoj, similan al mi, starigos por vi la Eternulo, via Dio; lin auxskultu,
18:16 konforme al tio, kion vi petis de la Eternulo, via Dio, cxe HXoreb en la tago de la kunveno, dirante:Mi ne auxdu plu la vocxon de la Eternulo, mia Dio, kaj cxi tiun grandan fajron mi ne vidu plu, por ke mi ne mortu.
18:17 Kaj la Eternulo diris al mi:Bona estas tio, kion ili diris.
18:18 Profeton Mi starigos por ili el la mezo de iliaj fratoj, similan al vi;  kaj Mi metos Miajn vortojn en lian busxon, kaj li parolos al ili cxion, kion Mi ordonos al li.
18:19 Kaj se iu homo ne auxskultos Miajn vortojn, kiujn li parolos en Mia nomo, tiun Mi punos.
18:20 Sed profeton, kiu arogos diri en Mia nomo ion, kion Mi ne ordonis al li diri, aux kiu parolos en la nomo de aliaj dioj, tiun profeton oni mortigu.
18:21 Kaj se vi diros en via koro:Kiel ni ekkonos la vorton, kiun ne diris la Eternulo?
18:22 Kion la profeto diros en la nomo de la Eternulo kaj la afero ne farigxos kaj ne plenumigxos-tio estas la vortoj, kiujn la Eternulo ne diris; pro aroganteco diris tion la profeto; ne timu lin.
19:1 Kiam la Eternulo, via Dio, ekstermos la popolojn, kies landon la Eternulo, via Dio, donas al vi, kaj vi forpelos ilin kaj eklogxos en iliaj urboj kaj en iliaj domoj:
19:2 tiam apartigu el vi tri urbojn en via lando, kiun la Eternulo, via Dio,  donas al vi kiel posedajxon.
19:3 Arangxu al vi la vojon, kaj dividu en tri partojn la spacon de via lando, kiun havigos al vi la Eternulo, via Dio; kaj ili estos por tio, ke tien forkuru cxiu mortiginto.
19:4 Kaj jen estas la afero pri mortiginto, kiu povas forkuri tien kaj resti vivanta:se iu mortigos sian proksimulon senintence, ne estinte lia malamiko antauxe;
19:5 aux se iu iros kun sia proksimulo en arbaron, por haki lignon, kaj eksvingigxos lia mano kun la hakilo, por haki la arbon, kaj la fero desaltos de la tenilo kaj trafos la proksimulon kaj tiu mortos-li forkuru al unu el tiuj urboj, por resti vivanta;
19:6 por ke ne postkuru la sangovengxanto la mortiginton, kiam ekflamos lia koro, kaj ne kuratingu lin, se la vojo estos longa, kaj ne mortigu lin; cxar li ne meritas morton, cxar li ne estis lia malamiko antauxe.
19:7 Tial mi ordonas al vi, dirante:Tri urbojn apartigu al vi.
19:8 Kaj kiam la Eternulo, via Dio, plilargxigos viajn limojn, kiel Li jxuris al viaj patroj, kaj donos al vi la tutan landon, kiun Li promesis doni al viaj patroj;
19:9 se cxiujn cxi tiujn ordonojn, kiujn mi donas al vi hodiaux, vi observos kaj plenumos, amante la Eternulon, vian Dion, kaj irante laux Liaj vojoj en cxiu tempo:tiam aldonu al vi ankoraux tri urbojn krom tiuj tri;
19:10 por ke ne estu versxata senkulpa sango meze de via lando, kiun la Eternulo, via Dio, donas al vi kiel posedajxon, kaj por ke vi ne estu kulpa pri sango.
19:11 Sed se iu estos malamiko al sia proksimulo kaj insidos lin kaj levigxos kontraux lin kaj mortigos lin kaj forkuros al unu el tiuj urboj:
19:12 tiam la plejagxuloj en lia urbo sendu kaj prenigu lin el tie kaj transdonu lin en la manon de la sangovengxanto, por ke li mortu.
19:13 Via okulo ne indulgu lin; forvisxu la sangon de senkulpulo el Izrael,  kaj estos al vi bone.
19:14 Ne forsxovu la limon de via proksimulo, kiun difinis la antauxuloj en via posedajxo, kiun vi ricevos en la lando, kiun la Eternulo, via Dio, donas al vi kiel posedajxon.
19:15 Ne valoras unu atestanto kontraux homo en cxia kulpo, en cxia krimo,  kaj en cxia peko, kiun li pekos:laux la diro de du atestantoj aux laux la diro de tri atestantoj oni povas fari proceson.
19:16 Se kontraux iu starigxos atestanto maljusta, akuzante lin pri krimo,
19:17 tiam la du homoj, kiuj havas inter si jugxan disputon, starigxu antaux la Eternulo, antaux la pastroj kaj la jugxistoj, kiuj estos en tiu tempo;
19:18 kaj la jugxistoj bone esploru; kaj se montrigxos, ke la atestanto estas atestanto malvera, ke li akuzis malvere sian fraton:
19:19 tiam agu kun li tiel, kiel li intencis agi kun sia frato; kaj tiel ekstermu la malbonon el inter vi.
19:20 Kaj la aliaj auxdos kaj ektimos, kaj ili ne faros plu tian malbonon inter vi.
19:21 Kaj via okulo ne indulgu:animon pro animo, okulon pro okulo, denton pro dento, manon pro mano, piedon pro piedo.
20:1 Kiam vi iros milite kontraux vian malamikon kaj vi vidos cxevalojn kaj cxarojn kaj pli multe da homoj ol cxe vi, ne timu ilin; cxar kun vi estas la Eternulo, via Dio, kiu elkondukis vin el la lando Egipta.
20:2 Kaj kiam vi alproksimigxos al la batalo, tiam elpasxu la pastro kaj parolu al la popolo;
20:3 kaj li diru al ili:Auxdu, ho Izrael! vi iras nun en batalon kontraux viajn malamikojn; ne malfortigxu via koro, ne timu, ne konfuzigxu, kaj ne tremu antaux ili;
20:4 cxar la Eternulo, via Dio, iras kun vi, por batali pro vi kontraux viaj malamikoj kaj por helpi vin.
20:5 Kaj la kontrolistoj parolu al la popolo, dirante:Kiu konstruis novan domon kaj ne inauxguris gxin, tiu iru kaj revenu al sia domo, cxar eble li mortos en la batalo kaj alia homo gxin inauxguros;
20:6 kaj kiu plantis vinbergxardenon kaj ne gxuis gxiajn fruktojn, tiu iru kaj revenu al sia domo, cxar eble li mortos en la batalo kaj alia homo gxuos gxiajn fruktojn;
20:7 kaj kiu fiancxigxis kun virino kaj ne prenis sxin, tiu iru kaj revenu al sia domo, cxar eble li mortos en la batalo kaj alia viro sxin prenos.
20:8 Kaj plue la kontrolistoj parolu al la popolo, kaj diru:Kiu estas timema kaj senkuragxa, tiu iru kaj revenu al sia domo, por ke li ne senkuragxigu la koron de siaj fratoj, kiel lia koro estas.
20:9 Kaj kiam la kontrolistoj finos paroli al la popolo, tiam oni starigu militestrojn super la popolo.
20:10 Kiam vi aliros al urbo, por batali kontraux gxi, tiam proponu al gxi pacon.
20:11 Kaj se gxi respondos al vi per paco kaj malfermos sin antaux vi, tiam la tuta popolo, kiu trovigxos en gxi, pagu al vi tributon kaj servu vin.
20:12 Sed se gxi ne faros pacon kun vi, sed militos kontraux vi, tiam siegxu gxin;
20:13 kaj kiam la Eternulo, via Dio, transdonos gxin en vian manon, tiam mortigu cxiujn gxiajn virseksulojn per glavo;
20:14 nur la virinojn kaj la infanojn kaj la brutojn, kaj cxion, kio estos en la urbo, la tutan militakirajxon prenu al vi, kaj konsumu la militakirajxon de viaj malamikoj, kiujn la Eternulo, via Dio, transdonis al vi.
20:15 Tiel agu kun cxiuj urboj, kiuj estas tre malproksime de vi kaj kiuj ne apartenas al la urboj de tiuj popoloj.
20:16 Sed al tiuj urboj de tiuj popoloj, kiujn la Eternulo, via Dio, donas al vi kiel posedajxon, lasu la vivon al neniu animo;
20:17 sed ekstermu ilin:la HXetidojn kaj la Amoridojn, la Kanaanidojn kaj la Perizidojn, la HXividojn kaj la Jebusidojn, kiel ordonis al vi la Eternulo,  via Dio;
20:18 por ke ili ne instruu al vi fari simile al cxiuj iliaj abomenajxoj,  kiujn ili faris por siaj dioj, kaj por ke vi ne peku antaux la Eternulo, via Dio.
20:19 Se vi dum longa tempo siegxos urbon, por militakiri gxin kaj preni gxin, ne ruinigu gxiajn arbojn, levante kontraux ilin hakilon; cxar vi povas mangxi fruktojn de ili, tial ne forhaku ilin; cxar cxu arbo de kampo estas homo, ke gxi povus foriri de vi en la fortikajxon?
20:20 Nur tian arbon, pri kiu vi scios, ke gxi ne estas arbo fruktodona, vi povas ruinigi kaj forhaki, por konstrui bastionojn kontraux la urbo, kiu militas kontraux vi, gxis vi gxin venkos.
21:1 Se estos trovita mortigito sur la tero, kiun la Eternulo, via Dio, donas al vi kiel posedajxon, kusxanta sur la kampo, kaj oni ne scios, kiu lin mortigis:
21:2 tiam eliru viaj plejagxuloj kaj viaj jugxistoj, kaj ili mezuru gxis la urboj, kiuj trovigxas cxirkauxe de la mortigito.
21:3 Kaj kiu urbo estos plej proksime de la mortigito, ties plejagxuloj prenu bovidinon, per kiu oni ne laboris kaj kiu ne portis jugon;
21:4 kaj la plejagxuloj de tiu urbo forkonduku la bovidinon al valo kun fluanta akvo, valo, kiu ne estas plugita nek prisemita, kaj ili rompu tie la kolon de la bovidino en la valo;
21:5 kaj aliru la pastroj, idoj de Levi (cxar ilin elektis la Eternulo, via Dio, por servi al Li kaj por beni en la nomo de la Eternulo, kaj laux ilia diro devas esti decidata cxiu disputo kaj cxiu difekto);
21:6 kaj cxiuj plejagxuloj de tiu urbo, kiuj estos la plej proksimaj de la mortigito, lavu siajn manojn super la bovidino, al kiu oni rompis la kolon en la valo,
21:7 kaj ili sciigu kaj diru:Niaj manoj ne versxis cxi tiun sangon, kaj niaj okuloj ne vidis;
21:8 pekliberigu Vian popolon Izrael, kiun Vi liberigis, ho Eternulo, kaj ne kalkulu sangon senkulpan inter Via popolo Izrael. Kaj estos pardonita al ili la sango.
21:9 Kaj vi elvisxu el inter vi la sangon de senkulpulo, por ke vi faru placxantajxon antaux la Eternulo.
21:10 Kiam vi eliros en militon kontraux viajn malamikojn, kaj la Eternulo,  via Dio, transdonos ilin en viajn manojn, kaj vi prenos de ili kaptitojn,
21:11 kaj vi vidos inter la kaptitoj virinon belaspektan kaj ekamos sxin kaj prenos sxin al vi kiel edzinon:
21:12 tiam venigu sxin internen de via domo, kaj sxi pritondu sian kapon kaj pritrancxu siajn ungojn,
21:13 kaj sxi deprenu de si siajn vestojn de kaptiteco, kaj sxi logxu en via domo, kaj sxi priploru sian patron kaj sian patrinon en la dauxro de unu monato; kaj post tio vi povas eniri al sxi kaj farigxi sxia edzo, kaj sxi estos por vi edzino.
21:14 Kaj se sxi ne placxos al vi, tiam forliberigu sxin, kien sxi volas; sed ne vendu sxin pro mono, ne premu sxin per via forto, pro tio, ke vi humiligis sxin.
21:15 Se viro havos du edzinojn, unu amatan kaj duan ne amatan, kaj ili naskos al li filojn, la amata kaj la ne amata, kaj la filo unuenaskita estos de la ne amata:
21:16 tiam cxe la disdono de sia havo al la filoj li ne povas doni unuaecon al la filo de la amata antaux la filo de la ne amata, la unuenaskito;
21:17 sed la unuenaskiton, la filon de la ne amata, li devas estkonfesi, por doni al li duoblan parton el cxio, kio trovigxas cxe li; cxar li estas la unua frukto de lia forto, li havas la rajton de unuenaskiteco.
21:18 Se iu havos filon obstinan kaj malobean, kiu ne auxskultas la vocxon de sia patro nek la vocxon de sia patrino, kaj ili punadis lin, sed li ne auxskultas ilin:
21:19 tiam lia patro kaj lia patrino prenu lin kaj alkonduku lin al la plejagxuloj de lia urbo kaj al la pordego de lia logxoloko;
21:20 kaj ili diru al la plejagxuloj de lia urbo:CXi tiu nia filo estas obstina kaj malobea, li ne auxskultas nian vocxon, li estas mangxegemulo kaj drinkemulo.
21:21 Tiam cxiuj homoj de lia urbo prijxetu lin per sxtonoj, ke li mortu;  tiel ekstermu la malbonon el inter vi, kaj cxiuj Izraelidoj auxdos kaj ektimos.
21:22 Se iu farigxos kulpa pri peko, kiu meritas morton, kaj li estos mortigita kaj vi pendigos lin sur arbo:
21:23 tiam lia kadavro ne devas resti dum la nokto sur la arbo, sed vi devas lin enterigi en la sama tago; cxar pendigito estas malbenita antaux Dio; kaj ne makulu vian teron, kiun la Eternulo, via Dio, donas al vi kiel posedajxon.
22:1 Kiam vi vidos, ke bovo de via frato aux lia sxafo erarvagas, ne forturnu vin de ili, sed rekonduku ilin al via frato.
22:2 Se via frato ne estas proksime de vi aux se vi lin ne konas, tiam enpelu ilin en vian domon, kaj ili estu cxe vi, gxis via frato ilin sercxos, kaj tiam redonu ilin al li.
22:3 Tiel same agu kun lia azeno, tiel same agu kun lia vesto, kaj tiel same agu kun cxia perditajxo de via frato, kun cxio, kio estos perdita de li kaj kion vi trovos:vi ne devas forturni vin.
22:4 Kiam vi vidos, ke azeno de via frato aux lia bovo falis sur la vojo, ne forturnu vin de ili; levu ilin kune kun li.
22:5 Ne devas esti apartenajxo de viro sur virino, kaj viro ne surmetu sur sin veston de virino; cxar abomenajxo por la Eternulo, via Dio, estas cxiu,  kiu faras tion.
22:6 Se vi trovos neston de birdo antaux vi sur la vojo, sur iu arbo aux sur la tero, kun birdidoj aux kun ovoj, kaj la patrino sidas sur la birdidoj aux sur la ovoj, ne prenu la patrinon kune kun la idoj;
22:7 la patrinon forliberigu, kaj la idojn vi povas preni al vi; por ke estu al vi bone kaj por ke vi longe vivu.
22:8 Kiam vi konstruos novan domon, faru balustradon cxirkaux via tegmento,  por ke vi ne venigu sangon sur vian domon, se iu defalos de gxi.
22:9 Ne prisemu vian vinbergxardenon per miksospecaj semoj, por ke ne malbenigxu la tuta rikolto, la semo, kiun vi semis, kaj la fruktoj de la vinbergxardeno.
22:10 Ne plugu per bovo kaj azeno kune.
22:11 Ne surmetu sur vin miksospecan veston el lano kaj lino kune.
22:12 Kvastojn faru al vi sur la kvar anguloj de via kovrilo, per kiu vi vin kovras.
22:13 Se iu prenos edzinon kaj envenos al sxi kaj ekmalamos sxin,
22:14 kaj li akuzos sxin kalumnie kaj kurigos pri sxi malbonon famon, kaj diros:CXi tiun virinon mi prenis, kaj mi alproksimigxis al sxi kaj ne trovis cxe sxi virgecon:
22:15 tiam la patro de la junulino kaj sxia patrino prenu kaj elportu la signojn de virgeco de la junulino al la plejagxuloj de la urbo al la pordego;
22:16 kaj la patro de la junulino diru al la plejagxuloj:Mian filinon mi donis al cxi tiu viro kiel edzinon, kaj li ekmalamis sxin;
22:17 kaj jen li akuzis sxin kalumnie, dirante:Mi ne trovis cxe via filino virgecon; sed jen estas la signoj de virgeco de mia filino. Kaj ili etendos la veston antaux la plejagxuloj de la urbo.
22:18 Tiam la plejagxuloj de tiu urbo prenu la edzon kaj punu lin;
22:19 kaj ili kondamnu lin al punpago de cent argxentaj moneroj, kaj ili donu tion al la patro de la junulino pro tio, ke tiu kurigis malbonan famon pri junulino Izraelida; kaj sxi restu lia edzino, li ne povas forigi sxin de si dum sia tuta vivo.
22:20 Sed se tiu afero estos vera kaj ne trovigxos signoj de virgeco cxe la junulino:
22:21 tiam oni alkonduku la junulinon al la pordo de sxia patro, kaj la logxantoj de sxia urbo prijxetu sxin per sxtonoj, ke sxi mortu; cxar sxi faris malhonorajxon en Izrael, malcxastante en la domo de sia patro. Tiel ekstermu la malbonon el inter vi.
22:22 Se estos trovita viro, kusxanta kun virino edzinigita, tiam oni mortigu ambaux, la viron, kiu kusxis kun la virino, kaj la virinon. Tiel ekstermu la malbonon el Izrael.
22:23 Se juna virgulino estos fiancxigita kun viro, kaj iu renkontos sxin en la urbo kaj kusxos kun sxi:
22:24 tiam konduku ilin ambaux al la pordego de tiu urbo, kaj prijxetu ilin per sxtonoj, ke ili mortu; la junulinon pro tio, ke sxi ne kriis en la urbo,  kaj la viron pro tio, ke li senhonorigis la edzinon de sia proksimulo. Tiel ekstermu la malbonon el inter vi.
22:25 Sed se sur kampo renkontos la viro la fiancxigitan junulinon, kaj la viro sxin kaptos kaj kusxos kun sxi:tiam oni mortigu sole la viron, kiu kusxis kun sxi;
22:26 sed al la junulino faru nenion; la junulino ne havas mortomeritan pekon, cxar tiu afero estas tia, kiel se iu levigxas kontraux sian proksimulon kaj mortigas lin;
22:27 li renkontis ja sxin sur kampo, la fiancxigita junulino eble kriis, sed neniu sxin savis.
22:28 Se iu renkontos junulinon virgulinon ne fiancxigitan kaj kaptos sxin kaj kusxos kun sxi, kaj oni ilin trovos:
22:29 tiam la viro, kiu kusxis kun sxi, donu al la patro de la junulino kvindek argxentajn monerojn, kaj sxi farigxu lia edzino, pro tio, ke li senhonorigis sxin; li ne povas forigi sxin de si dum sia tuta vivo.
22:30 Neniu prenu la edzinon de sia patro, nek malkovru la baskon de sia patro.
23:1 Kiu havas dispremitajn testikojn aux detrancxitan seksan membron, tiu ne povas eniri en la komunumon de la Eternulo.
23:2 Peknaskito ne povas eniri en la komunumon de la Eternulo; ecx lia deka generacio ne povas eniri en la komunumon de la Eternulo.
23:3 Amonido kaj Moabido ne povas eniri en la komunumon de la Eternulo; ecx ilia deka generacio ne povas eniri en la komunumon de la Eternulo eterne;
23:4 pro tio, ke ili ne renkontis vin kun pano kaj akvo sur la vojo, kiam vi iris el Egiptujo, kaj ke ili dungis kontraux vi Bileamon, filon de Beor, el Petor en Mezopotamio, por malbeni vin.
23:5 Sed la Eternulo, via Dio, ne volis auxskulti Bileamon; kaj la Eternulo,  via Dio, turnis por vi la malbenon en benon, cxar la Eternulo, via Dio, amas vin.
23:6 Ne faru al ili pacon nek bonon dum via tuta ekzistado eterne.
23:7 Ne abomenu Edomidon, cxar li estas via frato; ne abomenu Egipton, cxar vi estis fremdulo en lia lando.
23:8 La infanoj, kiuj naskigxos de ili, en la tria generacio povas eniri en la komunumon de la Eternulo.
23:9 Kiam vi eliros tendare kontraux viajn malamikojn, tiam gardu vin kontraux cxio malbona.
23:10 Se estos inter vi iu, kiu ne estos pura pro okazintajxo nokta, li eliru ekster la tendaron, li ne venu internen de la tendaro;
23:11 kiam farigxos vespero, li lavu sin per akvo, kaj post la subiro de la suno li povas veni en la tendaron.
23:12 Lokon vi devas havi ekster la tendaro, kien vi elirados por necesajxoj.
23:13 Fosileton vi devas havi cxe vi sur rimeno; kaj kiam vi sidos ekstere,  fosu per gxi kaj reen kovru vian elirintajxon;
23:14 cxar la Eternulo, via Dio, iras meze de via tendaro, por savi vin kaj por transdoni al vi viajn malamikojn; tial via tendaro devas esti sankta, por ke Li ne vidu inter vi ion hontindan kaj ne deturnigxu de vi.
23:15 Ne transdonu sklavon al lia sinjoro, se li sercxos rifugxon cxe vi kontraux sia sinjoro;
23:16 kun vi li logxu, inter vi, sur la loko, kiun li elektos en unu el viaj urboj, kie placxos al li; ne premu lin.
23:17 Ne devas esti malcxastistino inter la filinoj de Izrael, kaj ne devas esti malcxastisto inter la filoj de Izrael.
23:18 Ne enportu pagon de malcxastistino nek de malcxastisto en la domon de la Eternulo, via Dio, pro ia promeso; cxar ambaux estas abomenajxo antaux la Eternulo, via Dio.
23:19 Ne donu kreskige al via frato monon, nek mangxajxon, nek ion alian,  kion oni povas doni kreskige.
23:20 Al alilandulo vi povas doni kreskige, sed al via frato ne donu kreskige; por ke la Eternulo, via Dio, benu vin en cxiu entrepreno de viaj manoj sur la tero, sur kiun vi venas, por ekposedi gxin.
23:21 Se vi faros promeson al la Eternulo, via Dio, ne prokrastu plenumi gxin; cxar la Eternulo, via Dio, postulos gxin de vi, kaj estos sur vi peko.
23:22 Sed se vi ne faros promeson, ne estos sur vi peko.
23:23 Kio eliris el via busxo, tion observu kaj plenumu, kiel vi promesis al la Eternulo, via Dio, propravole, kion vi diris per via busxo.
23:24 Kiam vi eniros en vinbergxardenon de via proksimulo, vi povas mangxi vinberojn kiom vi volos, gxissate; sed en vian vazon ne metu.
23:25 Kiam vi venos sur la grenkampon de via proksimulo, vi povas desxiri spikojn per viaj manoj; sed rikoltilon ne levu kontraux la grenkampon de via proksimulo.
24:1 Se iu prenos virinon kaj farigxos sxia edzo, kaj okazos, ke sxi ne placxas al li, cxar li trovis cxe sxi ion hontindan:tiam li skribu al sxi eksedzigan leteron kaj donu gxin en sxian manon kaj forsendu sxin el sia domo.
24:2 Kaj se sxi eliros el lia domo kaj iros kaj edzinigxos kun alia viro;
24:3 kaj tiu lasta edzo sxin ekmalamos kaj skribos al sxi eksedzigan leteron kaj donos en sxian manon kaj forsendos sxin el sia domo; aux mortos tiu lasta viro, kiu prenis sxin kiel edzinon:
24:4 tiam sxia unua edzo, kiu forsendis sxin, ne povas preni sxin denove kiel edzinon, post kiam sxi estas malpurigita; cxar tio estas abomenajxo antaux la Eternulo; kaj vi ne pekmakulu la teron, kiun la Eternulo, via Dio, donas al vi kiel heredajxon.
24:5 Se iu antaux nelonge edzigxis, li ne iru en militon, kaj oni nenion metu sur lin; li restu libera en sia domo dum unu jaro, kaj li gajigu sian edzinon, kiun li prenis.
24:6 Neniu prenu kiel garantiajxon muelilon aux supran muelsxtonon, cxar tiam li prenus garantiajxe animon.
24:7 Se oni trovos iun, kiu sxtelis iun el siaj fratoj, el la Izraelidoj, kaj sklavigis lin kaj vendis lin, tiu sxtelinto devas morti; kaj tiel ekstermu la malbonon el inter vi.
24:8 Atentu pri la infekto de lepro, ke vi observu precize kaj plenumu cxion,  kion instruos al vi la pastroj Levidoj; kiel mi ordonis al ili, tiel penu agi.
24:9 Memoru, kion la Eternulo, via Dio, faris al Mirjam sur la vojo, kiam vi iris el Egiptujo.
24:10 Se vi ion pruntedonos al via proksimulo, ne iru en lian domon, por preni de li garantiajxon;
24:11 staru sur la strato; kaj la homo, al kiu vi pruntedonis, elportos al vi la garantiajxon eksteren.
24:12 Kaj se li estas malricxulo, tiam ne dormu kun lia garantiajxo;
24:13 redonu al li la garantiajxon cxe la subiro de la suno, por ke li kusxu en sia vesto kaj benu vin; kaj vi havos meriton antaux la Eternulo, via Dio.
24:14 Ne faru maljustajxon al dungito, al malricxulo kaj senhavulo el viaj fratoj aux el viaj fremduloj, kiuj logxas en via lando, en viaj urboj:
24:15 en la sama tago donu al li lian pagon, ke la suno ne subiru super gxi,  cxar li estas malricxa kaj per tio li subtenas sian vivon; ke li ne plendu kontraux vi al la Eternulo kaj vi ne havu sur vi pekon.
24:16 Patrojn oni ne mortigu pro la gefiloj, kaj gefilojn oni ne mortigu pro la patroj:cxiu devas ricevi morton pro sia krimo.
24:17 Ne jugxu malgxuste fremdulon, orfon, kaj ne prenu garantiajxe veston de vidvino.
24:18 Kaj memoru, ke vi estis sklavo en Egiptujo, kaj la Eternulo, via Dio,  liberigis vin el tie; tial mi ordonas al vi, ke vi agu tiel.
24:19 Kiam vi rikoltos vian rikolton sur via kampo kaj vi forgesos garbon sur la kampo, ne iru returne por preni gxin:gxi restu por la fremdulo, por la orfo, kaj por la vidvino; por ke la Eternulo, via Dio, benu vin en cxiuj faroj de viaj manoj.
24:20 Kiam vi debatos la fruktojn de via olivarbo, ne debatu gxis fino:io restu por la fremdulo, por la orfo, kaj por la vidvino.
24:21 Kiam vi rikoltos en via vinberejo, ne forkolektu la restajxon post vi:io restu por la fremdulo, por la orfo, kaj por la vidvino.
24:22 Kaj memoru, ke vi estis sklavo en la lando Egipta; pro tio mi ordonas al vi agi tiel.
25:1 Se estos disputo inter homoj, ili venu al la jugxo, kaj oni jugxu ilin,  kaj oni deklaru prava la pravulon, kaj la malpravulon oni kondamnu.
25:2 Kaj se la kulpulo meritas batojn, tiam la jugxisto ordonu kusxigi lin kaj bati lin antaux li laux la grado de lia kulpeco, laux kalkulo.
25:3 Kvardek batojn oni povas doni al li, sed ne pli; oni ne batu lin tro multe, por ke via frato ne estu humiligita antaux viaj okuloj.
25:4 Ne fermu la busxon al bovo drasxanta.
25:5 Se fratoj logxas kune, kaj unu el ili mortas, ne havante filon, tiam la edzino de la mortinto ne devas edzinigxi ekstere kun viro fremda; sed sxia bofrato venu al sxi kaj prenu sxin al si kiel edzinon kaj vivu kun sxi.
25:6 Kaj la unuenaskito, kiun sxi naskos, ricevos la nomon de lia mortinta frato, por ke ne malaperu lia nomo en Izrael.
25:7 Sed se tiu viro ne deziros preni sian bofratinon, tiam lia bofratino devas iri al la pordego, al la plejagxuloj, kaj diri:Mia bofrato rifuzas restarigi al sia frato nomon en Izrael, li ne volas edzigxi kun mi.
25:8 Tiam la plejagxuloj de lia urbo devas voki lin kaj admoni lin. Kaj se li starigxos, kaj diros:Mi ne volas preni sxin:
25:9 tiam lia bofratino devas aliri al li antaux la okuloj de la plejagxuloj,  kaj depreni lian sxuon de lia piedo kaj kracxi sur lian vizagxon, kaj respondi kaj diri:Tiel oni agas kun homo, kiu ne konstruas domon al sia frato.
25:10 Kaj oni donu al li nomon en Izrael:Domo de sensxuigito.
25:11 Se du viroj kverelas inter si, kaj aliros la edzino de unu, por savi sian edzon el la mano de lia batanto, kaj sxi etendos sian manon kaj kaptos lian hontan parton:
25:12 tiam dehaku sxian manon, via okulo ne indulgu sxin.
25:13 Ne havu en via sako duspecajn pezilojn, grandajn kaj malgrandajn.
25:14 Ne havu en via domo duspecajn efojn, grandan kaj malgrandan.
25:15 Pezilon plenan kaj gxustan vi devas havi, efon plenan kaj gxustan vi devas havi; por ke vi longe vivu sur la tero, kiun la Eternulo, via Dio,  donas al vi.
25:16 CXar abomenajxo por la Eternulo, via Dio, estas cxiu, kiu faras tion,  cxiu, kiu faras maljustajxon.
25:17 Memoru, kion faris al vi Amalek sur la vojo, kiam vi iris el Egiptujo;
25:18 kiel li renkontis vin sur la vojo, kaj mortigis cxe vi cxiujn, kiuj,  malfortigxinte, restis malantauxe, kiam vi estis laca kaj multelaborinta; kaj li ne timis Dion.
25:19 Tial, kiam la Eternulo, via Dio, ripozigos vin de cxiuj viaj malamikoj cxirkauxe en la lando, kiun la Eternulo, via Dio, donas al vi kiel heredan posedajxon, elvisxu la memoron pri Amalek el sub la cxielo; ne forgesu.
26:1 Kaj kiam vi venos en la landon, kiun la Eternulo, via Dio, donas al vi kiel posedajxon, kaj vi ekposedos gxin kaj enlogxigxos en gxi:
26:2 tiam prenu el la unuaj el cxiuj fruktoj de la tero, kiujn vi ricevos de via tero, kiun la Eternulo, via Dio, donas al vi, kaj metu en korbon, kaj iru al la loko, kiun la Eternulo, via Dio, elektos, por logxigi tie Sian nomon;
26:3 kaj venu al la pastro, kiu estos en tiu tempo, kaj diru al li:Mi sciigas hodiaux antaux la Eternulo, via Dio, ke mi eniris en la landon, pri kiu la Eternulo jxuris al niaj patroj, ke Li donos gxin al ni.
26:4 Kaj la pastro prenos la korbon el via mano, kaj metos gxin antaux la altaron de la Eternulo, via Dio.
26:5 Kaj vi ekparolos, kaj diros antaux la Eternulo, via Dio:Vaganta Siriano estis mia patro, kaj li foriris en Egiptujon kaj enlogxigxis tie fremdule kun malmulte da homoj, kaj farigxis tie popolo granda, forta, kaj multenombra;
26:6 kaj la Egiptoj agis malbone kontraux ni kaj premis nin kaj metis sur nin malfacilan laboron;
26:7 kaj ni ekkriis al la Eternulo, la Dio de niaj patroj, kaj la Eternulo auxskultis nian vocxon kaj vidis nian mizeron kaj nian laboradon kaj nian prematecon;
26:8 kaj la Eternulo elkondukis nin el Egiptujo per mano forta kaj per brako etendita kaj per granda teruro kaj per signoj kaj mirakloj;
26:9 kaj Li venigis nin al cxi tiu loko kaj donis al ni cxi tiun landon,  landon, en kiu fluas lakto kaj mielo;
26:10 kaj nun jen mi alportis la unuajn fruktojn de la tero, kiun Vi donis al mi, ho Eternulo. Kaj vi metos tion antaux la Eternulon, vian Dion, kaj vi adorklinigxos antaux la Eternulo, via Dio.
26:11 Kaj vi estos gaja pro la tuta bono, kiun donis la Eternulo, via Dio, al vi kaj al via domo, vi, kaj la Levido, kaj la fremdulo, kiu logxas inter vi.
26:12 Kiam vi finos la apartigadon de cxiuj dekonajxoj el viaj produktajxoj en la tria jaro, la jaro de la dekonajxoj, kaj vi fordonos al la Levido kaj al la fremdulo, al la orfo kaj al la vidvino, por ke ili mangxu inter viaj pordegoj kaj satigxu:
26:13 tiam diru antaux la Eternulo, via Dio:Mi forigis la sanktigitajxon el la domo, kaj mi donis gxin al la Levido kaj al la fremdulo, al la orfo kaj al la vidvino, tute laux Via ordono, kiun Vi faris al mi; mi ne transpasxis Viajn ordonojn kaj mi ne forgesis;
26:14 mi ne mangxis el gxi en la tagoj de mia malgxojo, kaj mi ne apartigis el gxi en stato de malpureco, kaj mi ne donis el gxi por mortinto; mi auxskultis la vocxon de la Eternulo, mia Dio; mi faris konforme al cxio, kion Vi ordonis al mi.
26:15 Ekrigardu el Via sankta logxejo, el la cxielo, kaj benu Vian popolon Izrael, kaj la teron, kiun Vi donis al ni, kiel Vi jxuris al niaj patroj, la landon, en kiu fluas lakto kaj mielo.
26:16 En la hodiauxa tago la Eternulo, via Dio, ordonas al vi plenumi cxi tiujn legxojn kaj regulojn; kaj observu kaj plenumu ilin per via tuta koro kaj per via tuta animo.
26:17 Al la Eternulo vi promesis hodiaux, ke Li estos via Dio, kaj ke vi iros laux Liaj vojoj kaj observos Liajn legxojn kaj Liajn ordonojn kaj Liajn decidojn kaj auxskultos Lian vocxon.
26:18 Kaj la Eternulo promesis al vi hodiaux, ke vi estos al Li popolo propra, kiel Li diris al vi, se vi observos cxiujn Liajn ordonojn;
26:19 kaj ke Li starigos vin pli alte ol cxiuj popoloj, kiujn Li kreis, en honoro, gloro, kaj majesto, kaj ke vi estos popolo sankta al la Eternulo, via Dio, kiel Li diris.
27:1 Kaj Moseo kaj la plejagxuloj de Izrael ordonis al la popolo,  dirante:Observu cxiujn ordonojn, kiujn mi ordonas al vi hodiaux.
27:2 Kaj kiam vi transiros trans Jordanon en la landon, kiun la Eternulo, via Dio, donas al vi, tiam starigu al vi grandajn sxtonojn kaj cxirkauxsxmiru ilin per kalko;
27:3 kaj skribu sur ili cxiujn vortojn de cxi tiu instruo, kiam vi transiros,  por ke vi venu en la landon, kiun la Eternulo, via Dio, donis al vi, la landon, en kiu fluas lakto kaj mielo, kiel parolis al vi la Eternulo, la Dio de viaj patroj.
27:4 Kaj kiam vi transiros Jordanon, tiam starigu cxi tiujn sxtonojn, pri kiuj mi ordonas al vi hodiaux, sur la monto Ebal, kaj cxirkauxsxmiru ilin per kalko.
27:5 Kaj konstruu tie altaron al la Eternulo, via Dio, altaron el sxtonoj; ne levu sur ilin feron.
27:6 El sxtonoj tutaj konstruu la altaron de la Eternulo, via Dio, kaj alportu sur gxi bruloferojn al la Eternulo, via Dio;
27:7 kaj bucxu pacoferojn, kaj mangxu tie, kaj estu gaja antaux la Eternulo,  via Dio.
27:8 Kaj skribu tre klare sur la sxtonoj cxiujn vortojn de cxi tiu instruo.
27:9 Kaj Moseo kaj la pastroj Levidoj ekparolis al la tuta Izrael,  dirante:Silentu kaj auxskultu, ho Izrael; en la hodiauxa tago vi farigxis popolo al la Eternulo, via Dio.
27:10 Auxskultu do la vocxon de la Eternulo, via Dio, kaj plenumu Liajn ordonojn kaj Liajn legxojn, kiujn mi donas al vi hodiaux.
27:11 Kaj Moseo ordonis al la popolo en tiu tago, dirante:
27:12 CXi tiuj starigxu, por beni la popolon, sur la monto Gerizim, kiam vi transiros Jordanon:Simeon kaj Levi kaj Jehuda kaj Isahxar kaj Jozef kaj Benjamen.
27:13 Kaj cxi tiuj starigxu por malbenado sur la monto Ebal:Ruben, Gad kaj Asxer kaj Zebulun, Dan kaj Naftali.
27:14 Kaj la Levidoj ekparolos, kaj diros al cxiuj Izraelidoj per lauxta vocxo:
27:15 Malbenita estu la homo, kiu faros idolon skulptitan aux fanditan,  abomenajxon antaux la Eternulo, manfaritajxon de artisto, kaj starigos gxin sekrete. Kaj la tuta popolo respondos kaj diros:Amen.
27:16 Malbenita estu, kiu ne respektas sian patron kaj sian patrinon. Kaj la tuta popolo diros:Amen.
27:17 Malbenita estu, kiu forsxovas la limon de sia proksimulo. Kaj la tuta popolo diros:Amen.
27:18 Malbenita estu, kiu erarigas blindulon pri la vojo. Kaj la tuta popolo diros:Amen.
27:19 Malbenita estu, kiu forklinas la rajton de fremdulo, orfo, kaj vidvino.  Kaj la tuta popolo diros:Amen.
27:20 Malbenita estu, kiu kusxas kun la edzino de sia patro; cxar li malkovris la baskon de sia patro. Kaj la tuta popolo diros:Amen.
27:21 Malbenita estu, kiu kusxas kun ia bruto. Kaj la tuta popolo diros:Amen.
27:22 Malbenita estu, kiu kusxas kun sia fratino, filino de sia patro aux filino de sia patrino. Kaj la tuta popolo diros:Amen.
27:23 Malbenita estu, kiu kusxas kun sia bopatrino. Kaj la tuta popolo diros:Amen.
27:24 Malbenita estu, kiu kasxe mortigas sian proksimulon. Kaj la tuta popolo diros:Amen.
27:25 Malbenita estu, kiu prenas subacxeton, por mortigi animon, sangon senkulpan. Kaj la tuta popolo diros:Amen.
27:26 Malbenita estu, kiu ne persistos en la vortoj de cxi tiu instruo, por plenumi ilin. Kaj la tuta popolo diros:Amen.
28:1 Se vi auxskultos la vocxon de la Eternulo, via Dio, penante plenumi cxiujn Liajn ordonojn, kiujn mi transdonas al vi hodiaux, tiam la Eternulo,  via Dio, faros vin pli alta, ol cxiuj popoloj de la tero.
28:2 Kaj venos sur vin cxiuj cxi tiuj benoj kaj atingos vin, se vi auxskultos la vocxon de la Eternulo, via Dio.
28:3 Benita vi estos en la urbo, kaj benita vi estos sur la kampo.
28:4 Benita estos la frukto de via ventro kaj la frukto de via tero kaj la frukto de via bruto, la naskitajxo de viaj grandaj brutoj kaj la idaro de viaj malgrandaj brutoj.
28:5 Benita estos via korbo kaj via pastujo.
28:6 Benita vi estos cxe via venado, kaj benita vi estos cxe via elirado.
28:7 La Eternulo, via Dio, faros, ke viaj malamikoj, kiuj levigxos kontraux vin, estos frapitaj antaux vi; per unu vojo ili eliros kontraux vin, kaj per sep vojoj ili forkuros de antaux vi.
28:8 La Eternulo sendos al vi la benon por viaj grenejoj kaj por cxiu entrepreno de viaj manoj, kaj Li benos vin sur la tero, kiun la Eternulo, via Dio, donas al vi.
28:9 La Eternulo starigos vin al Si kiel popolon sanktan, kiel Li jxuris al vi, se vi observos la ordonojn de la Eternulo, via Dio, kaj iros laux Liaj vojoj.
28:10 Kaj vidos cxiuj popoloj de la tero, ke la nomo de la Eternulo estas sur vi, kaj ili timos vin.
28:11 Kaj la Eternulo donos al vi abundon da bono en la frukto de via ventro kaj en la frukto de via bruto kaj en la frukto de via tero, sur la tero, pri kiu la Eternulo jxuris al viaj patroj, ke Li donos gxin al vi.
28:12 La Eternulo malfermos al vi Sian bonan trezorejon, la cxielon, por doni al via tero la pluvon en la gxusta tempo kaj por beni cxiujn farojn de viaj manoj; kaj vi pruntedonos al multaj popoloj, sed vi ne prunteprenos.
28:13 Kaj la Eternulo faros vin kapo, ne vosto, kaj vi estos nur supre, kaj vi ne estos malsupre; se vi obeos la ordonojn de la Eternulo, via Dio, kiujn mi transdonas al vi hodiaux, por observi kaj plenumi,
28:14 kaj se vi ne deklinigxos de cxiuj vortoj, kiujn mi ordonas al vi hodiaux, dekstren nek maldekstren, por sekvi aliajn diojn, servante al ili.
28:15 Sed se vi ne auxskultos la vocxon de la Eternulo, via Dio, penante plenumi cxiujn Liajn ordonojn kaj legxojn, kiujn mi transdonas al vi hodiaux,  tiam venos sur vin cxiuj cxi tiuj malbenoj kaj atingos vin.
28:16 Malbenita vi estos en la urbo, kaj malbenita vi estos sur la kampo.
28:17 Malbenita estos via korbo kaj via pastujo.
28:18 Malbenita estos la frukto de via ventro kaj la frukto de via tero, la naskitajxo de viaj grandaj brutoj kaj la idaro de viaj malgrandaj brutoj.
28:19 Malbenita vi estos cxe via venado, kaj malbenita vi estos cxe via elirado.
28:20 La Eternulo sendos sur vin malbenon, konfuzon, kaj malsukceson en cxiuj entreprenoj de via mano, kion ajn vi faros, gxis vi estos ekstermita kaj gxis vi baldaux pereos, pro viaj malbonaj agoj, pro tio, ke vi Min forlasis.
28:21 La Eternulo alkrocxos al vi la peston, gxis Li ekstermos vin de sur la tero, al kiu vi iras, por ekposedi gxin.
28:22 La Eternulo frapos vin per ftizo kaj per febro kaj per malsaneca varmego kaj per brulumo kaj per sekeco kaj per bruliga aero kaj per flavigxo de la kreskajxoj; kaj ili persekutos vin, gxis vi pereos.
28:23 Kaj via cxielo, kiu estas super via kapo, farigxos kupro; kaj la tero,  kiu estas sub vi, farigxos fero.
28:24 Anstataux pluvo la Eternulo donos al via tero polvon kaj cindron; el la cxielo gxi falados sur vin, gxis vi ekstermigxos.
28:25 Frapos vin la Eternulo antaux viaj malamikoj; per unu vojo vi eliros al ili, kaj per sep vojoj vi forkuros de antaux ili; kaj vi estos terurilo por cxiuj regnoj de la tero.
28:26 Kaj via kadavro estos mangxajxo por cxiuj birdoj de la cxielo kaj por la bestoj de la tero, kaj neniu ilin forpelos.
28:27 La Eternulo frapos vin per abscesoj de Egiptujo kaj per sangaj ulceroj kaj per favo kaj per skabio, de kiuj vi ne povos resanigxi.
28:28 La Eternulo frapos vin per frenezeco kaj per blindeco kaj per senkapableco.
28:29 Kaj vi palpados en tagmezo, kiel palpas blindulo en mallumo, kaj vi ne sukcesos sur viaj vojoj; kaj vi estos premata kaj prirabata cxiutage, kaj neniu vin helpos.
28:30 Kun virino vi fiancxigxos, sed alia viro kusxos kun sxi; domon vi konstruos, sed vi ne logxos en gxi; vinbergxardenon vi plantos, sed vi ne gxuos gxiajn fruktojn.
28:31 Via bovo estos bucxita antaux viaj okuloj, sed vi ne mangxos de gxi;  via azeno estos rabita for de vi kaj ne revenos al vi; viaj sxafoj estos fordonitaj al viaj malamikoj, kaj neniu vin helpos.
28:32 Viaj filoj kaj viaj filinoj estos fordonitaj al alia popolo, kaj viaj okuloj rigardos kaj sopiros pri ili la tutan tagon; sed ne estos forto en viaj manoj.
28:33 La fruktojn de via tero kaj vian tutan laboron mangxos popolo, kiun vi ne konis; kaj vi estos nur premata kaj turmentata en cxiu tempo.
28:34 Kaj vi frenezigxos de la vidajxo antaux viaj okuloj, kiun vi vidos.
28:35 La Eternulo frapos vin per malbonaj ulceroj sur la genuoj kaj sur la tibikarnoj, ulceroj, de kiuj vi ne povos resanigxi, de la plando de via piedo gxis via verto.
28:36 La Eternulo foririgos vin, kaj la regxon, kiun vi starigos super vi, al popolo, kiun ne konis vi nek viaj patroj; kaj vi servos tie al fremdaj dioj el ligno kaj el sxtono.
28:37 Kaj vi estos terurilo, instrua ekzemplo, kaj mokatajxo cxe cxiuj popoloj, al kiuj la Eternulo vin foririgos.
28:38 Multe da semoj vi elportos sur la kampon, sed malmulte vi enkolektos;  cxar formangxos tion la akridoj.
28:39 Vinbergxardenojn vi plantos kaj prilaboros, sed vinon vi ne trinkos,  nek enkolektos berojn; cxar formangxos ilin la vermoj.
28:40 Olivarbojn vi havos en cxiuj viaj limoj, sed per oleo vi vin ne sxmiros; cxar senfruktigxos viaj olivarboj.
28:41 Filojn kaj filinojn vi naskigos, sed ili ne estos cxe vi; cxar ili iros en malliberecon.
28:42 CXiujn viajn arbojn kaj la fruktojn de via tero ekposedos la insektoj.
28:43 La fremdulo, kiu estos inter vi, levigxos super vi cxiam pli kaj pli alte, kaj vi mallevigxos cxiam pli kaj pli malalte.
28:44 Li pruntedonos al vi, sed vi ne pruntedonos al li; li estos kapo, kaj vi estos vosto.
28:45 Kaj venos sur vin cxiuj cxi tiuj malbenoj kaj persekutos vin kaj atingos vin, gxis vi estos ekstermita; cxar vi ne auxskultis la vocxon de la Eternulo, via Dio, por observi Liajn ordonojn kaj Liajn legxojn, kiujn Li donis al vi.
28:46 Kaj ili estos kiel signoj kaj avertoj sur vi kaj sur via idaro eterne;
28:47 pro tio, ke vi ne servis al la Eternulo, via Dio, en gajeco kaj kun gxoja koro, kiam vi cxion havis abunde.
28:48 Kaj vian malamikon, kiun la Eternulo sendos sur vin, vi servos en malsato kaj soifo kaj nudeco kaj manko de cxio; kaj li metos feran jugon sur vian kolon, gxis li ekstermos vin.
28:49 La Eternulo venigos sur vin popolon de malproksime, de la fino de la tero; gxi venos, kiel flugas aglo; tio estos popolo, kies lingvon vi ne komprenos,
28:50 popolo aroganta, kiu ne respektos maljunulon kaj ne kompatos junulon.
28:51 Kaj gxi mangxos la fruktojn de viaj brutoj kaj la fruktojn de via tero,  gxis gxi ruinigos vin tiel, ke gxi ne lasos al vi grenon, nek moston, nek oleon, nek naskitajxojn de viaj grandaj brutoj, nek idaron de viaj malgrandaj brutoj, gxis gxi pereigos vin.
28:52 Kaj gxi premos vin en cxiuj viaj pordegoj, gxis falos viaj altaj kaj fortikaj muroj, kiujn vi fidis, en via tuta lando; kaj gxi premos vin en cxiuj viaj pordegoj, en via tuta lando, kiun la Eternulo, via Dio, donis al vi.
28:53 Kaj vi mangxos la frukton de via ventro, la karnon de viaj filoj kaj viaj filinoj, kiujn donis al vi la Eternulo, via Dio, en la siegxado kaj premado, per kiu premos vin via malamiko.
28:54 Viro delikata inter vi kaj tre alkutimigxinta al lukso, malamike rigardos sian fraton, sian amatan edzinon, siajn restintajn infanojn,
28:55 donante al neniu el ili iom de la karno de siaj infanoj, kiun li mangxos; cxar restis al li nenio en la siegxado kaj premado, per kiu premos vin via malamiko en cxiuj viaj pordegoj.
28:56 Virino delikata inter vi kaj dorlotita, kiu neniam starigis sian piedon sur la tero pro dorlotiteco kaj delikateco, malamike rigardos sian amatan edzon kaj sian filon kaj sian filinon,
28:57 ne donante al ili la placenton, kiu eliras el inter sxiaj piedoj, nek la infanojn, kiujn sxi naskas; cxar, pro manko de cxio, sxi mangxos ilin sekrete, en la siegxado kaj premado, per kiu premos vin via malamiko en viaj pordegoj.
28:58 Se vi ne penos plenumi cxiujn vortojn de cxi tiu instruo, skribitajn en cxi tiu libro, timante cxi tiun gloran kaj timindan nomon:LA ETERNULON, VIAN DION:
28:59 tiam la Eternulo distingos viajn plagojn kaj la plagojn de via idaro,  kiel plagojn grandajn kaj longedauxrajn kaj malsanojn malbonajn kaj longedauxrajn.
28:60 Kaj Li turnos sur vin cxiujn malsanojn de Egiptujo, kiujn vi timis, kaj ili alkrocxigxos al vi.
28:61 Ankaux cxian malsanon kaj cxian plagon, kiuj ne estas skribitaj en cxi tiu libro de instruo, la Eternulo venigos sur vin, gxis vi estos ekstermita.
28:62 Kaj restos de vi malgranda amaseto, anstataux tio, ke vi estis multaj,  kiel la steloj de la cxielo; pro tio, ke vi ne auxskultis la vocxon de la Eternulo, via Dio.
28:63 Kaj kiel gxojis la Eternulo, farante al vi bonon kaj multigante vin,  tiel gxojos la Eternulo, pereigante vin kaj ekstermante vin; kaj vi estos elsxirita el la lando, en kiun vi iras, por ekposedi gxin.
28:64 Kaj la Eternulo disjxetos vin inter cxiujn popolojn, de unu fino de la tero gxis la alia fino de la tero; kaj vi servos tie al fremdaj dioj el ligno kaj el sxtono, dioj, kiujn ne konis vi nek viaj patroj.
28:65 Sed ankaux inter tiuj popoloj vi ne trankviligxos, kaj ne estos ripozo por via piedo; kaj la Eternulo donos al vi tie koron tremantan kaj senfortigxon de la okuloj kaj suferadon de la animo.
28:66 Kaj via vivo estos pendanta antaux vi; kaj vi timos tage kaj nokte, kaj vi ne estos certa pri via vivo.
28:67 Matene vi diros:Ho, venu la vespero! kaj vespere vi diros:Ho, venu la mateno! pro la kortremo, kiu atakos vin, kaj pro la vidajxo antaux viaj okuloj, kiun vi vidos.
28:68 Kaj la Eternulo revenigos vin en Egiptujon per sxipoj, per la vojo, pri kiu mi diris al vi, ke vi ne plu vidos gxin; kaj vi vende proponos vin tie al viaj malamikoj kiel sklavojn kaj sklavinojn, sed neniu acxetos.
29:1 Tio estas la vortoj de la interligo, kiun la Eternulo ordonis al Moseo fari kun la Izraelidoj en la lando de Moab, krom la interligo, kiun Li faris kun ili sur HXoreb.
29:2 Kaj Moseo vokis al cxiuj Izraelidoj, kaj diris al ili:Vi vidis cxion,  kion faris la Eternulo antaux viaj okuloj en la lando Egipta al Faraono kaj al cxiuj liaj servantoj kaj al lia tuta lando,
29:3 tiujn grandajn provojn, kiujn vidis viaj okuloj, tiujn grandajn signojn kaj miraklojn.
29:4 Sed la Eternulo ne donis al vi koron, por kompreni, nek okulojn, por vidi, nek orelojn, por auxdi, gxis la nuna tago.
29:5 Kaj mi kondukis vin dum kvardek jaroj en la dezerto; ne sentauxgigxis viaj vestoj sur vi, kaj viaj sxuoj ne sentauxgigxis sur via piedo.
29:6 Panon vi ne mangxis, kaj vinon kaj ebriigajxojn vi ne trinkis; por ke vi sciu, ke Mi, la Eternulo, estas via Dio.
29:7 Kaj vi venis al cxi tiu loko; kaj eliris Sihxon, regxo de HXesxbon, kaj Og, regxo de Basxan, kontraux nin milite, kaj ni venkobatis ilin;
29:8 kaj ni prenis ilian landon, kaj ni donis gxin kiel posedajxon al la Rubenidoj kaj al la Gadidoj kaj al duono de la tribo de Manase.
29:9 Observu do la vortojn de cxi tiu interligo kaj plenumu ilin, por ke vi sukcesu en cxio, kion vi faros.
29:10 Vi cxiuj staras hodiaux antaux la Eternulo, via Dio; viaj estroj, viaj triboj, viaj plejagxuloj, kaj viaj oficistoj, cxiuj Izraelidoj;
29:11 viaj infanoj, viaj edzinoj, kaj via fremdulo, kiu estas en via tendaro,  de la hakanto de via ligno gxis la cxerpanto de via akvo;
29:12 por ke vi transiru en la interligon de la Eternulo, via Dio, kaj en Lian jxuran interkonsenton, kiun la Eternulo, via Dio, faras kun vi hodiaux,
29:13 por ke Li starigu vin hodiaux kiel Sian popolon, kaj Li estu al vi Dio,  kiel Li diris al vi, kaj kiel Li jxuris al viaj patroj, al Abraham, al Isaak,  kaj al Jakob.
29:14 Kaj ne kun vi solaj mi faras cxi tiun interligon kaj cxi tiun jxuran interkonsenton,
29:15 sed kun tiuj, kiuj staras hodiaux cxi tie antaux la Eternulo, nia Dio,  kaj kun tiuj, kiuj ne estas hodiaux cxi tie kun ni.
29:16 CXar vi scias, kiel ni logxis en la lando Egipta, kaj kiel ni trairis meze de la popoloj, tra kiuj vi trairis;
29:17 kaj vi vidis iliajn abomenajxojn, kaj iliajn idolojn el ligno kaj el sxtono, el argxento kaj el oro, kiujn ili havas.
29:18 Eble trovigxas inter vi viro aux virino aux familio aux tribo, kies koro deturnigxas hodiaux de la Eternulo, nia Dio, por iri servi al la dioj de tiuj popoloj; eble trovigxas inter vi radiko, kiu kreskigas maldolcxajxon kaj absinton;
29:19 kaj kiam li auxdos la vortojn de cxi tiu malbeno, li benos sin en sia koro, dirante:Paco estos al mi, malgraux tio, ke mi iros laux la deziroj de mia koro; kaj pereos la trinkintoj kune kun la soifantoj.
29:20 La Eternulo ne volos pardoni lin, sed tiam ekflamos la kolero de la Eternulo kaj Lia severo kontraux tiu homo, kaj falos sur lin la tuta malbeno,  kiu estas skribita en cxi tiu libro, kaj la Eternulo ekstermos lian nomon el sub la cxielo;
29:21 kaj la Eternulo apartigos lin por pereo el cxiuj triboj de Izrael,  konforme al cxiuj malbenoj de la interligo, kiu estas skribita en cxi tiu libro de instruo.
29:22 Kaj diros la venonta generacio, viaj infanoj, kiuj aperos post vi, kaj la alilandulo, kiu venos el malproksima lando kaj vidos la plagojn de cxi tiu lando kaj gxiajn malsanojn, per kiuj la Eternulo gxin frapos-
29:23 sulfuro kaj salo, bruligitajxo estas la tuta lando; gxi ne estas prisemata kaj ne naskas, kaj nenia herbo tie elkreskas, simile al la ruinoj de Sodom kaj Gomora, Adma kaj Ceboim, kiujn la Eternulo ruinigis en Sia kolero kaj en Sia furiozo-
29:24 cxiuj popoloj diros:Pro kio la Eternulo tiel agis kun cxi tiu lando?  pro kio estis tiu granda flamo de kolero?
29:25 Kaj oni respondos:Pro tio, ke ili forlasis la interligon de la Eternulo, la Dio de iliaj patroj, kiun Li faris kun ili, kiam Li elkondukis ilin el la lando Egipta,
29:26 kaj ili iris kaj servis al aliaj dioj kaj adorklinigxis al ili, al dioj, kiujn ili ne konis kaj kiujn Li ne destinis por ili:
29:27 pro tio ekflamis la kolero de la Eternulo kontraux tiu lando, kaj Li venigis sur gxin cxiujn malbenojn, kiuj estas skribitaj en cxi tiu libro;
29:28 kaj la Eternulo eljxetis ilin el ilia lando en kolero kaj en furiozo kaj en granda indigno, kaj Li jxetis ilin en landon alian, kiel ni vidas nun.
29:29 La kasxitajxo apartenas al la Eternulo, nia Dio; kaj la nekasxitajxo al ni kaj al niaj gefiloj eterne, por ke ni plenumu cxiujn vortojn de cxi tiu instruo.
30:1 Kaj kiam venos sur vin cxiuj cxi tiuj aferoj, la beno kaj la malbeno,  kiujn mi prezentis al vi, kaj vi pentos per via koro inter cxiuj popoloj,  inter kiujn jxetis vin la Eternulo, via Dio;
30:2 kaj kiam vi revenos al la Eternulo, via Dio, kaj auxskultos Lian vocxon konforme al cxio, kion mi ordonas al vi hodiaux, vi kaj viaj gefiloj, per via tuta koro kaj per via tuta animo:
30:3 tiam la Eternulo, via Dio, revenigos viajn kaptitojn, kaj Li kompatos vin, kaj rekolektos vin el inter cxiuj popoloj, inter kiujn disjxetis vin la Eternulo, via Dio.
30:4 Ecx se vi estus forjxetita gxis la rando de la cxielo, ecx el tie rekolektos vin la Eternulo, via Dio, kaj el tio Li vin prenos.
30:5 Kaj la Eternulo, via Dio, venigos vin en la landon, kiun posedis viaj patroj, kaj vi gxin ekposedos; kaj Li faros al vi bonon kaj multigos vin pli ol viajn patrojn.
30:6 Kaj la Eternulo, via Dio, cirkumcidos vian koron kaj la koron de via idaro, por ke vi amu la Eternulon, vian Dion, per via tuta koro kaj per via tuta animo, por ke vi vivu.
30:7 Kaj la Eternulo, via Dio, venigos cxiujn cxi tiujn malbenojn sur viajn malamikojn kaj sur viajn malamantojn, kiuj persekutis vin.
30:8 Kaj vi konvertigxos kaj auxskultos la vocxon de la Eternulo, kaj plenumos cxiujn Liajn ordonojn, kiujn mi transdonas al vi hodiaux.
30:9 Kaj la Eternulo, via Dio, donos al vi abundon en cxiu faro de viaj manoj, en la frukto de via ventro kaj en la frukto de via bruto kaj en la frukto de via tero, al via bono; cxar denove la Eternulo gxojos pri vi,  farante al vi bonon, kiel Li gxojis pri viaj patroj;
30:10 se vi auxskultos la vocxon de la Eternulo, via Dio, observante Liajn ordonojn kaj Liajn legxojn, kiuj estas skribitaj en cxi tiu libro de instruo,  se vi revenos al la Eternulo, via Dio, per via tuta koro kaj per via tuta animo.
30:11 CXar cxi tiu ordono, kiun mi donas al vi hodiaux, ne estas neatingebla por vi, kaj gxi ne estas malproksima.
30:12 Ne en la cxielo gxi estas, por ke oni povu diri:Kiu suprenirus por ni en la cxielon kaj prenus gxin por ni kaj auxdigus gxin al ni, por ke ni gxin plenumu?
30:13 Kaj ne trans la maro gxi estas, por ke oni povu diri:Kiu irus por ni trans la maron kaj prenus gxin por ni kaj auxdigus gxin al ni, por ke ni gxin plenumu?
30:14 Sed tre proksime de vi estas la afero:en via busxo kaj en via koro, por plenumi gxin.
30:15 Rigardu, mi proponis al vi hodiaux la vivon kaj bonon, kaj la morton kaj malbonon;
30:16 ordonante al vi ami la Eternulon, vian Dion, iri laux Liaj vojoj, kaj observi Liajn ordonojn kaj Liajn legxojn kaj Liajn decidojn, por ke vi vivu kaj multigxu, kaj por ke vin benu la Eternulo, via Dio, en la lando, en kiun vi venas, por ekposedi gxin.
30:17 Sed se deklinigxos via koro kaj vi ne auxskultos kaj vi lasos forlogi vin kaj vi adorklinigxos al aliaj dioj kaj servos al ili:
30:18 en tia okazo mi sciigas al vi hodiaux, ke vi pereos, ke vi ne longe vivos sur la tero, sur kiun vi transiras trans Jordanon, por veni tien kaj ekposedi gxin.
30:19 Mi atestigas pri vi hodiaux la cxielon kaj la teron:la vivon kaj la morton mi proponis al vi, la benon kaj la malbenon; elektu la vivon, por ke vi vivu, vi kaj via idaro,
30:20 amante la Eternulon, vian Dion, auxskultante Lian vocxon kaj alkrocxante vin al Li; cxar Li estas via vivo kaj via longatempeco de logxado sur la tero, pri kiu la Eternulo jxuris al viaj patroj, al Abraham, al Isaak,  kaj al Jakob, ke Li donos al ili.
31:1 Kaj Moseo iris kaj parolis cxi tiujn vortojn al la tuta Izrael.
31:2 Kaj li diris al ili:Mi havas hodiaux la agxon de cent dudek jaroj, mi ne povas plu eliri nek eniri; kaj la Eternulo diris al mi:Vi ne transiros cxi tiun Jordanon.
31:3 La Eternulo, via Dio, mem iros antaux vi; Li ekstermos tiujn popolojn antaux vi, kaj vi heredos ilin; Josuo iros antaux vi, kiel la Eternulo diris.
31:4 Kaj la Eternulo faros al ili, kiel Li faris al Sihxon kaj al Og, regxoj de la Amoridoj, kaj al ilia lando, kiujn Li ekstermis.
31:5 Kaj la Eternulo transdonos ilin al vi, kaj vi agos kun ili laux cxiuj ordonoj, kiujn mi donis al vi.
31:6 Estu fortaj kaj kuragxaj, ne timu kaj ne tremu antaux ili; cxar la Eternulo, via Dio, mem iros kun vi; Li ne foriros de vi kaj ne forlasos vin.
31:7 Kaj Moseo alvokis Josuon, kaj diris al li antaux la okuloj de cxiuj Izraelidoj:Estu forta kaj kuragxa; cxar vi venigos cxi tiun popolon en la landon, pri kiu la Eternulo jxuris al iliaj patroj, ke Li donos gxin al ili,  kaj vi ekposedigos ilin.
31:8 Kaj la Eternulo, kiu mem iros antaux vi, Li estos kun vi, Li ne foriros de vi kaj ne forlasos vin; ne timu, kaj ne perdu la kuragxon.
31:9 Kaj Moseo skribis cxi tiun instruon, kaj donis gxin al la pastroj, idoj de Levi, kiuj portis la keston de la interligo de la Eternulo, kaj al cxiuj plejagxuloj de Izrael.
31:10 Kaj Moseo ordonis al ili, dirante:Post paso de sep jaroj, en la tempo de la jaro de forlaso, en la festo de lauxboj,
31:11 kiam la tuta Izrael venos, por aperi antaux la Eternulo, via Dio, sur la loko, kiun Li elektos, tiam antauxlegu cxi tiun instruon antaux la tuta Izrael, antaux iliaj oreloj.
31:12 Kunvenigu la popolon, la virojn kaj la virinojn kaj la infanojn, kaj viajn fremdulojn, kiuj estos en viaj urboj, por ke ili auxdu kaj lernu, kaj timu la Eternulon, vian Dion, kaj penu plenumi cxiujn vortojn de cxi tiu instruo.
31:13 Kaj iliaj filoj, kiuj ankoraux ne sciis, auxdos, kaj lernos timi la Eternulon, vian Dion, dum la tuta tempo, en kiu vi vivos sur la tero, al kiu vi iras trans Jordanon, por ekposedi gxin.
31:14 Kaj la Eternulo diris al Moseo:Jen alproksimigxis viaj tagoj, por morti; alvoku Josuon, kaj starigxu en la tabernaklo de kunveno, kaj Mi donos al li instrukciojn. Kaj Moseo kaj Josuo iris kaj starigxis en la tabernaklo de kunveno.
31:15 Kaj la Eternulo aperis en la tabernaklo en nuba kolono, kaj la nuba kolono starigxis cxe la pordo de la tabernaklo.
31:16 Kaj la Eternulo diris al Moseo:Jen vi iras dormi kun viaj patroj; kaj cxi tiu popolo komencos malcxasti post fremdaj dioj de tiu lando, en kiun gxi venas, kaj gxi forlasos Min kaj rompos Mian interligon, kiun Mi faris kun gxi.
31:17 Kaj ekflamos Mia kolero kontraux gxi en tiu tago, kaj Mi forlasos ilin kaj kasxos Mian vizagxon for de ili, kaj ili estos konsumitaj, kaj trafos ilin multaj malfelicxoj kaj mizeroj; kaj ili diros en tiu tago:CXu ne pro tio, ke nia Dio ne estas inter ni, trafis nin cxi tiuj malfelicxoj?
31:18 Sed Mi kasxos Mian vizagxon en tiu tago pro cxiuj malbonagoj, kiujn ili faris, turninte sin al aliaj dioj.
31:19 Kaj nun skribu al vi cxi tiun kanton, kaj instruu gxin al la Izraelidoj; metu gxin en ilian busxon, por ke cxi tiu kanto estu por Mi atesto inter la Izraelidoj.
31:20 Kiam Mi venigos ilin en la landon, pri kiu Mi jxuris al iliaj patroj kaj en kiu fluas lakto kaj mielo, kaj ili mangxos kaj satigxos kaj grasigxos:tiam ili sin turnos al aliaj dioj kaj servos al ili, kaj Min ili malestimos kaj rompos Mian interligon.
31:21 Sed kiam trafos ilin multaj malfelicxoj kaj mizeroj, tiam cxi tiu kanto sonos antaux ili kiel atesto, cxar gxi ne estos forgesita el la busxo de ilia idaro. CXar Mi konas iliajn pensojn, kiujn ili havas hodiaux, antaux ol Mi venigis ilin en la landon, pri kiu Mi jxuris.
31:22 Kaj Moseo skribis cxi tiun kanton en tiu tago kaj lernigis gxin al la Izraelidoj.
31:23 Kaj Li ordonis al Josuo, filo de Nun, kaj diris:Estu forta kaj kuragxa,  cxar vi venigos la Izraelidojn en la landon, pri kiu Mi jxuris al ili; kaj Mi estos kun vi.
31:24 Kaj kiam Moseo tute finis la skribadon de la vortoj de cxi tiu instruo en libron,
31:25 tiam Moseo ordonis al la Levidoj, kiuj portis la keston de interligo de la Eternulo, dirante:
31:26 Prenu cxi tiun libron de la instruo, kaj kusxigu gxin flanke de la kesto de interligo de la Eternulo, via Dio, por ke gxi estu tie atesto kontraux vi;
31:27 cxar mi konas vian malobeemecon kaj vian malmolan nukon; ja ecx nun,  kiam mi estas ankoraux vivanta inter vi, vi estis malobeemaj kontraux la Eternulo:kio do estos post mia morto?
31:28 Kunvenigu al mi cxiujn plejagxulojn de viaj triboj kaj viajn oficistojn, kaj mi parolos antaux iliaj oreloj tiujn vortojn, kaj mi atestigos kontraux ili la cxielon kaj la teron.
31:29 CXar mi scias, ke post mia morto vi malbonigxos kaj deklinigxos de la vojo, pri kiu mi ordonis al vi; kaj trafos vin mizero en la estonta tempo pro tio, ke vi faros malbonon antaux la okuloj de la Eternulo, kolerigante Lin per la faroj de viaj manoj.
31:30 Kaj Moseo eldiris antaux la oreloj de la tuta komunumo de Izrael la vortojn de cxi tiu kanto gxis la fino:
32:1 Atentu, cxielo, kaj mi parolos;   Kaj auxdu la tero la vortojn de mia busxo.
32:2 Versxigxos kiel pluvo mia instruo,   Fluos kiel roso mia parolo,   Kiel pluvego sur verdajxon  Kaj kiel grandaj gutoj sur herbon.
32:3 CXar la nomon de la Eternulo mi vokas;   Donu honoron al nia Dio.
32:4 Li estas la Roko; perfektaj estas Liaj faroj;   CXar cxiuj Liaj vojoj estas justaj.   Li estas Dio fidela kaj sen malbonago;   Justa kaj verama Li estas.
32:5 Ili malbonigxis antaux Li,   Ili ne estas Liaj infanoj, pro sia malvirteco;   Generacio malhumila kaj malhonesta.
32:6 CXu al la Eternulo vi tiel repagas,   Popolo malnobla kaj malprudenta?   CXu ne Li estas via patro, kiu vin kreis?   CXu ne Li vin estigis kaj arangxis?
32:7 Rememoru la tempon antikvan,   Pripensu la jarojn de la antauxaj generacioj;   Demandu vian patron, kaj li sciigos al vi;   Viajn maljunulojn, kaj ili diros al vi.
32:8 Kiam la Plejaltulo donis landojn al la popoloj,   Kiam Li dislogxigis la homidojn,   Li starigis la limojn de la popoloj  Laux la nombro de la idoj de Izrael;
32:9 CXar parto de la Eternulo estas Lia popolo;   Jakob estas Lia hereda mezuritajxo.
32:10 Li trovis lin en dezerto,   En stepo, kie regas bruo senviva;   Li cxirkauxis lin, zorgis pri li,   Gardis lin kiel pupilon de Sia okulo.
32:11 Kiel aglo vekas sian neston,   Flugpendas super siaj idoj,   Tiel Li etendis Siajn flugilojn,   Prenis lin, portis lin sur Siaj flugiloj.
32:12 La Eternulo sola kondukis lin,   Kaj neniu fremda dio estis kun Li.
32:13 Li portis lin sur altajxon de la tero,   Mangxigis al li produktojn de kampoj,   Nutris lin per mielo el sxtono  Kaj per oleo el granita roko,
32:14 Per butero de bovinoj kaj per lakto de sxafinoj  Kun sebo de sxafidoj  Kaj per sxafoj de Basxan kaj per kaproj  Kaj per la graso de la kernoj de tritiko;   Kaj vi trinkis la sxauxmantan sangon de vinberoj.
32:15 Kaj Jesxurun grasigxis kaj malhumiligxis;   Vi grasigxis, dikigxis, kaj seboplenigxis;   Kaj li forlasis la Dion, kiu lin kreis,   Kaj li malrespektis la Rokon de sia savo.
32:16 Ili incitis Lin per fremdaj dioj,   Per abomenajxoj ili kolerigis Lin.
32:17 Ili alportis oferojn al diabloj, ne al Dio,   Al dioj, kiujn ili ne konis,   Al novaj, antaux nelonge venintaj,   Pri kiuj ne pensis viaj patroj.
32:18 La Defendanton, kiu vin naskis, vi perdis el la memoro,   Kaj vi forgesis la Dion, kiu vin estigis.
32:19 Kaj la Eternulo vidis,   Kaj ekabomenis kolere Siajn filojn kaj Siajn filinojn;
32:20 Kaj Li diris:Mi kasxos Mian vizagxon for de ili,   Mi vidos, kia estos ilia fino;   CXar ili estas generacio perfida,   Infanoj, kiuj ne havas en si fidelecon.
32:21 Ili incitis Min per ne-dio,   Kolerigis Min per siaj vantajxoj:   Tial Mi incitos ilin per ne-popolo,   Per popolo malnobla Mi ilin kolerigos.
32:22 CXar fajro ekflamis en Mia kolero,   Kaj gxi brulas gxis la profundoj de SXeol,   Kaj gxi ruinigas la teron kaj gxiajn produktojn,   Kaj gxi bruligas la bazojn de la montoj.
32:23 Mi amasigos super ili malfelicxojn;   Miajn sagojn Mi cxiujn eluzos kontraux ilin.
32:24 Ili konsumigxos de malsato  Kaj senfortigxos de febro kaj de turmenta epidemio;   Kaj la dentojn de bestoj Mi venigos sur ilin  Kun la veneno de rampantoj sur la tero.
32:25 Ekstere ekstermos glavo,   Kaj en la domoj teruro,   Junulon kaj junulinon,   Sucxinfanon kun grizharulo.
32:26 Mi dirus:Mi disblovos ilin,   Mi neniigos la memoron pri ili inter la homoj;
32:27 Se Mi ne timus, ke cxagrenus Min la malamikoj,   Ke eble fierigxus iliaj premantoj,   Kaj dirus:Nia mano estas potenca,   Kaj ne la Eternulo faris cxion cxi tion.
32:28 CXar ili estas popolo, kiu perdis la prudenton,   Kaj komprenadon ili ne havas.
32:29 Se ili estus prudentaj, ili tion komprenus;   Ili pripensus, kia estos ilia fino.
32:30 Kiel povus unu persekuti milon  Kaj du forkurigi dek milojn,   Se ilia Defendanto ilin ne vendus  Kaj la Eternulo ilin ne transdonus?
32:31 Ilia defendanto ne estas ja kiel nia Defendanto,   Niaj malamikoj mem tion povas jugxi.
32:32 CXar el la vinberbrancxoj de Sodom estas iliaj vinberbrancxoj  Kaj el la kampoj de Gomora;   Iliaj beroj estas beroj venenaj,   Vinberojn maldolcxajn ili havas.
32:33 Galo de drakoj estas ilia vino,   Kaj pereiga veneno de aspidoj.
32:34 CXu tio ne estas kasxita cxe Mi,   Sigelita en Mia trezorejo?
32:35 CXe Mi estas vengxo kaj repago,   GXis la tago, kiam eksxanceligxos ilia piedo;   CXar proksima estas la tago de ilia malfelicxo,   Kaj rapide venos tio, kio estas destinita por ili.
32:36 CXar la Eternulo jugxos Sian popolon,   Kaj Li kompatos Siajn sklavojn,   Kiam Li vidos, ke malaperis ilia forto,   Ke jam ne ekzistas malliberulo nek liberulo.
32:37 Kaj Li diros:Kie estas iliaj dioj,   La fortikajxo, kiun ili fidis;
32:38 Kiuj mangxis la sebon de iliaj bucxoferoj,   Trinkis la vinon de iliaj versxoferoj?   Ili levigxu kaj helpu vin,   Ili estu sxirmo por vi!
32:39 Vidu nun, ke estas Mi, Mi sola,   Kaj ne ekzistas dio krom Mi;   Mi mortigas kaj vivigas;   Mi frapas kaj resanigas;   Kaj neniu povas savi el Mia mano.
32:40 Mi levos al la cxielo Mian manon,   Kaj Mi diros:Mi vivas eterne.
32:41 Kiam Mi akrigos Mian brilantan glavon  Kaj Mia mano komencos la jugxadon,   Tiam Mi revengxos al Miaj malamikoj,   Kaj al Miaj malamantoj Mi repagos.
32:42 Mi ebriigos Miajn sagojn per sango,   Kaj Mia glavo mangxos karnon,   El la sango de mortigitoj kaj kaptitoj,   El la kapoj de la estroj de la malamikoj.
32:43 Gloru, ho gentoj, Lian popolon;   CXar Li vengxos pro la sango de Siaj sklavoj,   Kaj Li redonos vengxon al Siaj malamikoj  Kaj pekliberigos Sian teron kaj Sian popolon.
32:44 Kaj Moseo venis kaj eldiris cxiujn vortojn de cxi tiu kanto antaux la oreloj de la popolo, li kaj Josuo, filo de Nun.
32:45 Kaj kiam Moseo finis la paroladon de cxiuj cxi tiuj vortoj antaux la tuta Izrael,
32:46 tiam li diris al ili:Enmetu en vian koron cxiujn vortojn, per kiuj mi avertas vin hodiaux, kaj transdonu ilin al viaj gefiloj, por ke ili penu plenumi cxiujn vortojn de cxi tiu instruo.
32:47 CXar ne malgrava afero gxi estas por vi; sed gxi estas via vivo, kaj per cxi tiu afero vi longe vivos sur la tero, al kiu vi iras trans Jordanon,  por ekposedi gxin.
32:48 Kaj la Eternulo ekparolis al Moseo en la sama tago, dirante:
32:49 Supreniru sur cxi tiun monton Abarim, sur la monton Nebo, kiu estas en la lando Moaba, kontraux Jerihxo; kaj rigardu la landon Kanaanan, kiun Mi donas al la Izraelidoj kiel posedajxon;
32:50 kaj mortu sur la monto, sur kiun vi supreniras, kaj alkolektigxu al via popolo, kiel mortis Aaron, via frato, sur la monto Hor, kaj alkolektigxis al sia popolo:
32:51 pro tio, ke vi pekis kontraux Mi inter la Izraelidoj cxe la Akvo de Malpaco en Kadesx, en la dezerto Cin; pro tio, ke vi ne aperigis Mian sanktecon inter la Izraelidoj.
32:52 CXar de malproksime vi vidos la landon, sed vi ne eniros tien, en la landon, kiun mi donas al la Izraelidoj.
33:1 Kaj jen estas la beno, per kiu benis Moseo, la Dia homo, la Izraelidojn antaux sia morto.
33:2 Li diris:   La Eternulo venis de Sinaj  Kaj eklumis al ili de Seir;   Li ekbrilis de la monto Paran  Kaj venis el milmiloj da sanktuloj;   CXe Lia dekstra flanko estas fajro de legxo por ili.
33:3 Vere Li amas la popolojn;   CXiuj Liaj sanktuloj estas en Via mano;   Kaj ili falis antaux Viaj piedoj,   Por auxskulti Viajn vortojn.
33:4 Instruon transdonis al ni Moseo,   Heredajxon por la komunumo de Jakob.
33:5 Kaj li farigxis regxo en Jesxurun,   Kiam kunvenis la cxefoj de la popolo,   Kune la triboj de Izrael.
33:6 Vivu Ruben, kaj li ne mortu;   Kaj liaj viroj ne estu malmultaj.
33:7 Kaj cxi tion pri Jehuda li diris:      Auxdu, ho Eternulo, la vocxon de Jehuda,   Kaj alkonduku lin al lia popolo;   Per siaj manoj li sin defendos,   Kaj Vi estu helpanto kontraux liaj malamikoj.
33:8 Kaj pri Levi li diris:   Viaj signoj de lumo kaj de justo estu por Via sankta viro,   Kiun Vi elprovis en Masa,   Kun kiu Vi malpacis cxe la Akvo de Malpaco;
33:9 Kiu diras pri sia patro kaj pri sia patrino:   Mi ne vidis ilin;   Kiu ne rekonis siajn fratojn  Kaj ne konis siajn filojn:   CXar ili observis Viajn dirojn  Kaj gardis Vian interligon;
33:10 Ili instruu Viajn legxojn al Jakob  Kaj Vian instruon al Izrael;   Ili metu incenson antaux Vian vizagxon,   Kaj bruloferojn sur Vian altaron.
33:11 Benu, ho Eternulo, lian forton,   Kaj favoru la faron de liaj manoj;   Frapu la lumbon de tiuj, kiuj levigxas kontraux lin,   Kaj de liaj malamantoj, ke ili ne povu relevigxi.
33:12 Pri Benjamen li diris:      La amato de la Eternulo logxos sendangxere cxe Li;   Li protektas lin cxiutage,   Kaj inter Liaj brakoj li ripozas.
33:13 Kaj pri Jozef li diris:   Benita de la Eternulo estas lia tero,   Per donoj de la cxielo, per roso,   Kaj per la profundajxo, kusxanta malsupre,
33:14 Kaj per donoj, produktataj de la suno,   Kaj per donoj, kiujn eligas la lunoj,
33:15 Kaj per la plejbonajxoj de la antikvaj montoj,   Kaj per la donoj de la eternaj montetoj,
33:16 Kaj per la donoj de la tero kaj de gxia abundeco.   Kaj la favoro de Tiu, kiu aperis en la arbetajxo,   Venu sur la kapon de Jozef  Kaj sur la verton de la elektito inter liaj fratoj.
33:17 Lia unuenaskita bovido estas belega,   Kaj liaj kornoj estas kiel kornoj de bubalo;   Per ili li kornobatos cxiujn popolojn kune gxis la randoj de la tero.   Tio estas la dekmiloj de Efraim,   Tio estas la miloj de Manase.
33:18 Kaj pri Zebulun li diris:   GXoju, Zebulun, cxe via eliro;   Kaj Isahxar, en viaj tendoj.
33:19 La popolojn ili vokas sur la monton;   Tie ili oferbucxas oferojn de justeco;   CXar ili nutras sin per la ricxajxo de la maro,   Kaj per trezoroj, kasxitaj en la sablo.
33:20 Kaj pri Gad li diris:   Benata estu la disvastiganto de Gad;   Kiel leono li kusxas,   Kaj li dissxiras brakon kune kun la verto.
33:21 Li elrigardis al si komencajxon,   CXar tie la legxdonanto destinis por li parton;   Kaj li venis kun la cxefoj de la popolo,   Plenumis la justecon de la Eternulo  Kaj Liajn decidojn pri Izrael.
33:22 Kaj pri Dan li diris:      Dan estas juna leono,   Kiu elsaltas el Basxan.
33:23 Kaj pri Naftali li diris:      Naftali estas sata de favoro  Kaj plena de beno de la Eternulo;   Okcidenton kaj sudon li posedu.
33:24 Kaj pri Asxer li diris:   Benita inter la filoj estas Asxer;   Li estu amata de siaj fratoj,   Kaj li trempu en oleo sian piedon;
33:25 Fero kaj kupro estu viaj rigliloj;   Kaj dum via tuta vivo dauxru via bonstato.
33:26 Ne ekzistas simila al Dio, ho Jesxurun,   Kiu sidas en la cxielo por via helpo,   En Sia majesto en la nuboj.
33:27 La Dio antikva estas logxejo,   Kaj malsupre estas brakoj eternaj.   Kaj Li forpelis de antaux vi la malamikon,   Kaj diris:Ekstermu.
33:28 Kaj Izrael logxas sendangxere, sola;   La fonto de Jakob estas sur tero de greno kaj mosto,   Kaj lia cxielo gutigas roson.
33:29 Felicxa vi estas, ho Izrael!   Kiu estas simila al vi, popolo helpata de la Eternulo,   La sxildo de via helpo kaj la glavo de via gloro?   Flatos vin viaj malamikoj,   Kaj vi pasxados sur iliaj altajxoj.
34:1 Kaj Moseo supreniris de la stepo de Moab sur la monton Nebo, sur la supron de Pisga, kiu estas kontraux Jerihxo. Kaj la Eternulo montris al li la tutan landon Gilead, gxis Dan,
34:2 kaj la tutan teron de Naftali kaj la teron de Efraim kaj Manase kaj la tutan teron de Jehuda gxis la ekstrema maro,
34:3 kaj la teron sudan kaj la distrikton de la valo de Jerihxo, la urbo de Palmoj, gxis Coar.
34:4 Kaj la Eternulo diris al li:Jen estas la lando, pri kiu Mi jxuris al Abraham, al Isaak, kaj al Jakob, dirante:Al via idaro Mi gxin donos. Mi vidigis gxin al vi per viaj okuloj, sed tien vi ne eniros.
34:5 Kaj mortis tie Moseo, la servanto de la Eternulo, en la lando Moaba,  laux la diro de la Eternulo.
34:6 Kaj li estas enterigita en la valo en la lando Moaba, kontraux Bet-Peor;  kaj neniu scias lian tombon gxis hodiaux.
34:7 Kaj Moseo havis la agxon de cent dudek jaroj, kiam li mortis; ne malakrigxis lia okulo, kaj ne malaperis lia fresxeco.
34:8 Kaj la Izraelidoj priploris Moseon sur la stepoj de Moab dum tridek tagoj. Kaj pasis la tagoj de plorado kaj funebrado pri Moseo.
34:9 Kaj Josuo, filo de Nun, estis plena de spirito de sagxeco, cxar Moseo metis siajn manojn sur lin; kaj la Izraelidoj auxskultis lin, kaj agis, kiel la Eternulo ordonis al Moseo.
34:10 Ne aperis plu en Izrael profeto tia, kiel Moseo, kiun la Eternulo konis, vizagxon kontraux vizagxo;
34:11 koncerne cxiujn signojn kaj miraklojn, kiujn la Eternulo sendis lin fari en la lando Egipta super Faraono kaj super cxiuj liaj servantoj kaj super lia tuta lando,
34:12 kaj koncerne la tutan potencon, kaj cxiujn mirindajn kaj grandajn farojn, kiujn Moseo faris antaux la okuloj de la tuta Izrael.


Next: Joshua

1:1 Post la morto de Moseo, servanto de la Eternulo, la Eternulo diris al Josuo, filo de Nun, helpanto de Moseo, jene:
1:2 Mia servanto Moseo mortis; kaj nun levigxu, transiru cxi tiun Jordanon,  vi kaj cxi tiu tuta popolo, en la landon, kiun Mi donas al ili, al la Izraelidoj.
1:3 CXiun lokon, sur kiun pasxos la plando de via piedo, Mi donas al vi, kiel Mi diris al Moseo.
1:4 De la dezerto kaj de cxi tiu Lebanon gxis la granda rivero, la rivero Euxfrato, la tuta lando de la HXetidoj, gxis la Granda Maro okcidente, estu viaj limoj.
1:5 Neniu rezistos al vi dum via tuta vivo; kiel Mi estis kun Moseo, tiel Mi estos kun vi; Mi ne foriros de vi kaj Mi ne forlasos vin.
1:6 Estu forta kaj kuragxa; cxar vi ekposedigos al cxi tiu popolo la landon,  pri kiu Mi jxuris al iliaj patroj, ke Mi donos gxin al ili.
1:7 Nur estu forta kaj tre kuragxa, penante agi laux la tuta instruo, kiun donis al vi Mia servanto Moseo; ne deklinigxu de gxi dekstren nek maldekstren, por ke vi sukcesu cxie, kien vi iros.
1:8 CXi tiu libro de la instruo ne forigxu de via busxo, sed meditu pri gxi tage kaj nokte, por ke vi zorge plenumu cxion, kio estas skribita en gxi;  cxar tiam vi havos felicxon sur viaj vojoj, kaj tiam vi havos sukceson.
1:9 Jen Mi ordonis al vi:estu forta kaj kuragxa; ne havu teruron kaj ne timu;  cxar kun vi estas la Eternulo, via Dio, cxie, kien vi iros.
1:10 Kaj Josuo ordonis al la oficistoj de la popolo, dirante:
1:11 Iru tra la tendaro, kaj ordonu al la popolo, dirante:Pretigu por vi mangxajxon, cxar post tri tagoj vi transiros cxi tiun Jordanon, por iri ekposedi la landon, kiun la Eternulo, via Dio, donas al vi kiel posedajxon.
1:12 Kaj al la Rubenidoj kaj al la Gadidoj kaj al la duontribo de Manase,  Josuo diris jene:
1:13 Memoru la aferon, kiun ordonis al vi Moseo, servanto de la Eternulo,  dirante:La Eternulo, via Dio, ripozigis vin, kaj donis al vi cxi tiun teron;
1:14 viaj edzinoj, viaj infanoj, kaj viaj brutoj restos sur la tero, kiun donis al vi Moseo transe de Jordan; kaj vi iru armitaj antaux viaj fratoj,  cxiuj, kiuj tauxgas por la milito, kaj helpu ilin,
1:15 gxis la Eternulo ripozigos viajn fratojn, kiel vin, kaj ili ankaux ekposedos la teron, kiun la Eternulo, via Dio, donas al ili; tiam vi reiros sur la teron de via posedado, kaj vi posedos gxin, kiun donis al vi Moseo,  servanto de la Eternulo, transe de Jordan, sur la flanko de sunlevigxo.
1:16 Kaj ili respondis al Josuo, dirante:CXion, kion vi ordonis, ni faros,  kaj cxien, kien vi sendos nin, ni iros.
1:17 Tute tiel, kiel ni obeis Moseon, ni obeos vin; nur la Eternulo, via Dio,  estu kun vi, kiel Li estis kun Moseo.
1:18 CXiu, kiu malobeos vian diron kaj ne auxskultos viajn vortojn en cxio,  kion vi ordonis al li, estos mortigita. Nur estu forta kaj kuragxa.
2:1 Kaj Josuo, filo de Nun, sendis el SXitim du esplorrigardantojn sekrete,  dirinte:Iru, pririgardu la landon kaj Jerihxon. Kaj ili iris, kaj venis en la domon de malcxastistino, kies nomo estis Rahxab, kaj ili dormis tie.
2:2 Kaj oni diris al la regxo de Jerihxo jene:Jen venis cxi tien en la nokto viroj el la Izraelidoj, por esplorrigardi la landon.
2:3 Tiam la regxo de Jerihxo sendis al Rahxab, por diri:Elirigu la virojn,  kiuj venis al vi, kiuj venis en vian domon; cxar por esplorrigardi la tutan landon ili venis.
2:4 Sed la virino prenis la du virojn kaj kasxis ilin, kaj diris:Efektive venis al mi la viroj, sed mi ne scias, el kie ili estas;
2:5 kaj kiam en la mallumo oni estis fermontaj la pordegon, la viroj eliris;  mi ne scias, kien la viroj iris; postkuru ilin rapide, cxar vi kuratingos ilin.
2:6 Sed sxi suprenirigis ilin sur la tegmenton, kaj kasxis ilin en la trunkoj de lino, kiuj kusxis cxe sxi sur la tegmento.
2:7 La viroj postkuris ilin en la direkto al Jordan gxis la transirejo; kaj la pordegon oni fermis, post kiam eliris la postkurantoj.
2:8 Kaj antaux ol la kasxitoj kusxigxis, sxi supreniris al ili sur la tegmenton,
2:9 kaj sxi diris al la viroj:Mi scias, ke la Eternulo transdonis al vi la landon kaj ke teruro pri vi falis sur nin kaj ke timuligxis antaux vi cxiuj logxantoj de la lando;
2:10 cxar ni auxdis, ke la Eternulo sekigis antaux vi la akvon de la Rugxa Maro, kiam vi eliris el Egiptujo, kaj kiel vi agis kun la du regxoj de la Amoridoj, kiuj estis transe de Jordan, kun Sihxon kaj kun Og, kiujn vi ekstermis.
2:11 Ni auxdis, kaj ektimis nia koro, kaj en neniu restis kuragxo antaux vi;  cxar la Eternulo, via Dio, estas Dio en la cxielo supre kaj sur la tero malsupre.
2:12 Kaj nun jxuru al mi per la Eternulo, ke cxar mi faris favorkorajxon al vi, tial ankaux vi faros favorkorajxon al la domo de mia patro; kaj donu al mi signon de vereco,
2:13 ke vi konservos la vivon al mia patro kaj al mia patrino kaj al miaj fratoj kaj al miaj fratinoj, kaj al cxiu, kiun ili havas, kaj vi savos niajn animojn kontraux morto.
2:14 Kaj la viroj diris al sxi:Nia animo mortu anstataux via, se vi ne rakontos pri cxi tiu nia afero; kaj kiam la Eternulo donos al ni la landon,  tiam ni faros al vi favorkorajxon kaj fidelajxon.
2:15 Kaj sxi malsuprenigis ilin per sxnuro tra la fenestro; cxar sxia domo estis en la muro de la urbo, kaj sxi logxis en la muro.
2:16 Kaj sxi diris al ili:Iru sur la monton, por ke ne renkontu vin la postkurantoj, kaj kasxu vin tie dum tri tagoj, gxis la postkurantoj revenos;  kaj poste vi iros vian vojon.
2:17 Kaj la viroj diris al sxi:Jen kiamaniere ni estos liberaj de via jxuro,  per kiu vi jxurigis nin:
2:18 jen ni venos en la landon, kaj vi alligu al la fenestro la rugxan sxnuron, per kiu vi nin malsuprenigis; kaj vian patron kaj vian patrinon kaj viajn fratojn kaj la tutan familion de via patro kolektu al vi en la domon;
2:19 kaj se iu eliros el la pordo de via domo eksteren, lia sango estos sur lia kapo, kaj ni estos senkulpaj; kaj pri cxiu, kiu estos kun vi en la domo,  lia sango estos sur nia kapo, se ies mano lin tusxos.
2:20 Sed se vi rakontos cxi tiun nian aferon, tiam ni estos liberaj de via jxuro, per kiu vi jxurigis nin.
2:21 Kaj sxi diris:GXi estu, kiel vi diris. Kaj sxi foririgis ilin, kaj ili iris; kaj sxi alligis la rugxan sxnuron al la fenestro.
2:22 Kaj ili iris, kaj venis sur la monton, kaj restis tie dum tri tagoj,  gxis revenis la postkurantoj. Kaj la postkurantoj sercxis sur la tuta vojo,  kaj ne trovis.
2:23 Tiam la du viroj iris returne, kaj malsupreniris de la monto, kaj transigxis, kaj venis al Josuo, filo de Nun, kaj rakontis al li cxion, kio okazis al ili.
2:24 Kaj ili diris al Josuo:La Eternulo transdonis en nian manon la tutan landon, kaj cxiuj logxantoj de la lando havas timon antaux ni.
3:1 Kaj Josuo levigxis frue matene, kaj ili elmovigxis de SXitim kaj alvenis al Jordan, li kaj cxiuj Izraelidoj, kaj ili tradormis tie la nokton, antaux ol transiri.
3:2 Kaj post paso de tri tagoj la oficistoj iris tra la tendaro,
3:3 kaj ordonis al la popolo, dirante:Kiam vi ekvidos la keston de interligo de la Eternulo, via Dio, kaj la pastrojn Levidojn, kiuj portas gxin, tiam ekmovigxu de viaj lokoj kaj iru post ili.
3:4 Sed inter vi kaj gxi devas esti interspaco de cxirkaux du mil ulnoj da mezuro; ne alproksimigxu al gxi, por ke vi sciu la vojon, laux kiu vi devas iri; cxar vi ne iris laux tiu vojo antauxe.
3:5 Kaj Josuo diris al la popolo:Sanktigu vin, cxar morgaux la Eternulo faros inter vi miraklojn.
3:6 Kaj Josuo diris al la pastroj jene:Prenu la keston de interligo, kaj preteriru antaux la popolo. Kaj ili prenis la keston de interligo, kaj preteriris antaux la popolo.
3:7 Kaj la Eternulo diris al Josuo:En cxi tiu tago Mi komencos altigi vin antaux la okuloj de la tuta Izrael, por ke ili sciu, ke kiel Mi estis kun Moseo, tiel Mi estos kun vi.
3:8 Kaj vi ordonu al la pastroj, kiuj portas la keston de interligo,  dirante:Kiam vi venos al la rando de la akvo de Jordan, tiam starigxu en Jordan.
3:9 Kaj Josuo diris al la Izraelidoj:Aliru cxi tien, kaj auxskultu la vortojn de la Eternulo, via Dio.
3:10 Kaj Josuo diris:Per tio vi ekscios, ke la vivanta Dio estas inter vi,  kaj ke Li forpelos de antaux vi la Kanaanidojn kaj la HXetidojn kaj la HXividojn kaj la Perizidojn kaj la Girgasxidojn kaj la Amoridojn kaj la Jebusidojn:
3:11 jen la kesto de interligo de la Sinjoro de la tuta tero transiros antaux vi Jordanon.
3:12 Kaj nun prenu al vi dek du virojn el la triboj de Izrael, po unu viro el cxiu tribo.
3:13 Kaj kiam la plandoj de la piedoj de la pastroj, kiuj portas la keston de la Eternulo, la Sinjoro de la tuta tero, haltos en la akvo de Jordan, la akvo de Jordan detirigxos, la akvo, kiu fluas de supre; kaj gxi starigxos, kiel unu muro.
3:14 Kaj kiam la popolo elmovigxis el siaj tendoj, por transiri Jordanon, kaj la pastroj, kiuj portis la keston de interligo, estis antaux la popolo,
3:15 kaj kiam la portantoj de la kesto venis al Jordan, kaj la piedoj de la pastroj, kiuj portis la keston, trempigxis en la rando de la akvo (kaj Jordan estis plena cxe cxiuj siaj bordoj dum la tuta tempo de rikoltado),
3:16 tiam la akvo, kiu fluis de supre, haltis, starigxis kiel unu muro, tre malproksime, cxe la urbo Adam, kiu estas apud Cartan; kaj la akvo, kiu fluis al la maro de la stepo, al la Sala Maro, tute foriris. Kaj la popolo transiris kontraux Jerihxo.
3:17 Kaj la pastroj, kiuj portis la keston de interligo de la Eternulo,  staris forte sur seka tero meze de Jordan, kaj la tuta Izrael iris trans seka tero, gxis la tuta popolo transiris Jordanon.
4:1 Kaj kiam la tuta popolo transiris Jordanon, la Eternulo diris al Josuo jene:
4:2 Prenu al vi el la popolo dek du virojn, po unu viro el cxiu tribo,
4:3 kaj ordonu al ili, dirante:Prenu al vi de cxi tie, el la mezo de Jordan,  kie firme staris la piedoj de la pastroj, dek du sxtonojn, kaj transportu ilin kun vi, kaj metu ilin sur la nokthaltejo, kie vi pasigos cxi tiun nokton.
4:4 Kaj Josuo alvokis la dek du virojn, kiujn li destinis el la Izraelidoj,  po unu viro el cxiu tribo;
4:5 kaj Josuo diris al ili:Iru antaux la kesto de la Eternulo, via Dio, en la mezo de Jordan, kaj levu al vi sur vian sxultron cxiu po unu sxtono, laux la nombro de la triboj de la Izraelidoj;
4:6 por ke cxi tio estu signo inter vi. Se viaj infanoj morgaux demandos vin,  dirante:Pro kio estas cxe vi cxi tiuj sxtonoj?
4:7 tiam vi diros al ili:Pro tio, ke disflankigxis la akvo de Jordan antaux la kesto de interligo de la Eternulo; kiam gxi iris trans Jordanon,  disflankigxis la akvo de Jordan. Kaj cxi tiuj sxtonoj estos memorigajxo por la Izraelidoj eterne.
4:8 Kaj la Izraelidoj faris tiel, kiel ordonis Josuo; kaj ili prenis dek du sxtonojn el meze de Jordan, kiel la Eternulo diris al Josuo, laux la nombro de la triboj de la Izraelidoj; kaj ili transportis ilin kun si al la nokthaltejo, kaj kusxigis ilin tie.
4:9 Kaj dek du sxtonojn Josuo starigis meze de Jordan, sur la loko, sur kiu staris la piedoj de la pastroj, kiuj portis la keston de interligo; kaj ili restis tie gxis hodiaux.
4:10 Kaj la pastroj, kiuj portis la keston, staris meze de Jordan, gxis finigxis cxio, kion la Eternulo ordonis al Josuo diri al la popolo, konforme al cxio, kion Moseo ordonis al Josuo. Kaj la popolo rapide transiris.
4:11 Kaj kiam la tuta popolo transiris, tiam transiris la kesto de la Eternulo kaj la pastroj antaux la popolo.
4:12 Kaj la Rubenidoj kaj la Gadidoj kaj la duontribo de Manase transiris armitaj antaux la Izraelidoj, kiel diris al ili Moseo.
4:13 CXirkaux kvardek mil armitaj militistoj transiris antaux la Eternulo por la milito, sur la stepon de Jerihxo.
4:14 En tiu tago la Eternulo altigis Josuon antaux la okuloj de la tuta Izrael; kaj ili komencis timi lin, kiel ili timis Moseon dum lia tuta vivo.
4:15 Kaj la Eternulo diris al Josuo jene:
4:16 Ordonu al la pastroj, kiuj portas la keston de atesto, ke ili supreniru el Jordan.
4:17 Kaj Josuo ordonis al la pastroj, dirante:Supreniru el Jordan.
4:18 Kaj kiam la pastroj, kiuj portis la keston de interligo de la Eternulo,  supreniris el Jordan, kaj kiam la plandoj de la pastroj levigxis sur la sekan teron, la akvo de Jordan reiris al sia loko kaj ekfluis kiel antauxe laux cxiuj siaj bordoj.
4:19 Kaj la popolo eliris el Jordan en la deka tago de la unua monato, kaj ili starigis sian tendaron en Gilgal, oriente de Jerihxo.
4:20 Kaj la dek du sxtonojn, kiujn ili prenis el Jordan, Josuo starigis en Gilgal.
4:21 Kaj li diris al la Izraelidoj jene:Se en la venonta tempo viaj filoj demandos siajn patrojn, dirante:Kion signifas cxi tiuj sxtonoj?
4:22 tiam diru al viaj filoj jene:Sur seka tero Izrael transiris cxi tiun Jordanon;
4:23 cxar la Eternulo, via Dio, elsekigis la akvon de Jordan antaux vi, gxis vi transiris, kiel la Eternulo, via Dio, faris kun la Rugxa Maro, kiun Li elsekigis antaux ni, gxis ni transiris;
4:24 por ke cxiuj popoloj de la tero sciu, ke la mano de la Eternulo estas forta, kaj por ke ili timu la Eternulon, vian Dion, en cxiu tempo.
5:1 Kaj kiam cxiuj regxoj de la Amoridoj, kiuj logxis transe de Jordan okcidente, kaj cxiuj regxoj de la Kanaanidoj, kiuj logxis apud la maro,  auxdis, ke la Eternulo elsekigis la akvon de Jordan antaux la Izraelidoj,  gxis ili transiris, tiam ektimis ilia koro, kaj ili ne havis plu kuragxon antaux la Izraelidoj.
5:2 En tiu tempo la Eternulo diris al Josuo:Faru al vi sxtonajn trancxilojn,  kaj cirkumcidu la Izraelidojn denove, duan fojon.
5:3 Kaj Josuo faris al si sxtonajn trancxilojn, kaj cirkumcidis la Izraelidojn sur la monteto Aralot.
5:4 Kaj jen estas la kauxzo, pro kiu Josuo cirkumcidis:la tuta popolo, kiu eliris el Egiptujo, la virseksuloj, cxiuj militkapablaj, mortis en la dezerto, sur la vojo, kiam ili iris el Egiptujo;
5:5 cxar cirkumcidita estis la tuta popolo, kiu eliris; sed cxiuj, kiuj naskigxis en la dezerto, sur la vojo, kiam ili iris el Egiptujo, ne estis cirkumciditaj.
5:6 CXar dum kvardek jaroj la Izraelidoj iris en la dezerto, gxis la tuta popolo militkapabla, kiu eliris el Egiptujo, elmortis, pro tio, ke ili ne obeis la vocxon de la Eternulo; al ili la Eternulo jxuris, ke Li ne montros al ili la landon, pri kiu la Eternulo jxuris al iliaj patroj, ke Li donos al ni landon, en kiu fluas lakto kaj mielo.
5:7 Iliajn filojn Li starigis anstataux ili. Tiujn Josuo cirkumcidis; cxar ili estis necirkumciditaj, cxar oni ne cirkumcidis ilin dum la vojo.
5:8 Kaj kiam estis finita la cirkumcidado de la tuta popolo, ili restis sur sia loko en la tendaro, gxis ili resanigxis.
5:9 Kaj la Eternulo diris al Josuo:Hodiaux Mi derulis de vi la hontindajxon de Egiptujo. Kaj tiu loko ricevis la nomon Gilgal gxis hodiaux.
5:10 Kaj la Izraelidoj staris tendare en Gilgal, kaj faris la Paskon en la dek-kvara tago de la monato vespere sur la stepo de Jerihxo.
5:11 Kaj ili mangxis el la produktoj de la tero en la sekvanta tago post la Pasko, macojn kaj rostitajn grajnojn en la sama tago.
5:12 Kaj la manao cxesis fali en la sekvanta tago, post kiam ili mangxis el la produktoj de la tero; kaj la Izraelidoj ne plu havis manaon, sed ili mangxis la produktojn de la lando Kanaana en tiu jaro.
5:13 Kaj okazis, ke kiam Josuo estis apud Jerihxo, li levis siajn okulojn,  kaj ekvidis, ke jen viro staras antaux li kaj en sia mano li tenas nudigitan glavon. Kaj Josuo aliris al li, kaj diris al li:CXu vi estas nia, aux cxu el niaj malamikoj?
5:14 Kaj tiu diris:Ne, mi estas militestro de la Eternulo, mi nun venis. Tiam Josuo jxetis sin vizagxaltere kaj faris adoron, kaj diris al li:Kion mia sinjoro diros al sia sklavo?
5:15 Kaj la militestro de la Eternulo diris al Josuo:Demetu viajn sxuojn de viaj piedoj; cxar la loko, sur kiu vi staras, estas sankta. Kaj Josuo faris tiel.
6:1 (Kaj Jerihxo estis fermita kaj sxlosita kontraux la Izraelidoj; neniu eliris, kaj neniu eniris.)
6:2 Kaj la Eternulo diris al Josuo:Vidu, Mi transdonis en vian manon Jerihxon kaj gxian regxon kaj gxiajn fortajn militistojn.
6:3 CXirkauxiru la urbon cxiuj militistoj, cxirkauxiru la urbon unu fojon;  tiel faru dum ses tagoj.
6:4 Kaj sep pastroj portu sep trumpetojn jubileajn antaux la kesto; kaj en la sepa tago cxirkauxiru la urbon sep fojojn, kaj la pastroj sonigu per la trumpetoj.
6:5 Kaj kiam oni ektrumpetos per la jubilea korno kaj vi ekauxdos la sonadon de la trumpeto, tiam la tuta popolo ekkriu per lauxta vocxo; kaj la muro de la urbo falos malsupren, kaj la popolo eniru, cxiu rekte antauxen.
6:6 Kaj Josuo, filo de Nun, alvokis la pastrojn, kaj diris al ili:Portu la keston de interligo, kaj sep pastroj portu sep jubileajn trumpetojn antaux la kesto de la Eternulo.
6:7 Kaj li diris al la popolo:Iru, kaj cxirkauxiru la urbon, kaj la armitoj preteriru antaux la kesto de la Eternulo.
6:8 Kaj post kiam Josuo tion diris al la popolo, sep pastroj, portantaj sep jubileajn trumpetojn antaux la Eternulo, ekiris kaj ektrumpetis per la trumpetoj; kaj la kesto de interligo de la Eternulo iris post ili.
6:9 Kaj la armitoj iris antaux la pastroj, kiuj trumpetis per la trumpetoj,  kaj la resto de la popolo iris post la kesto; oni iris kaj trumpetis per trumpetoj.
6:10 Kaj al la popolo Josuo ordonis, dirante:Ne kriu, kaj ne auxdigu vian vocxon, kaj neniu vorto eliru el via busxo, gxis la tago, kiam mi diros al vi, ke vi kriu; tiam vi krios.
6:11 Kaj la kesto de la Eternulo ekiris cxirkaux la urbo, cxirkauxiris gxin unu fojon; kaj ili venis en la tendaron kaj tranoktis en la tendaro.
6:12 Kaj Josuo levigxis frue matene, kaj la pastroj ekportis la keston de la Eternulo.
6:13 Kaj la sep pastroj, kiuj portis sep jubileajn trumpetojn antaux la kesto de la Eternulo, iris kaj sencxese trumpetis per la trumpetoj; kaj la armitoj iris antaux ili, kaj la resto de la popolo iris post la kesto de la Eternulo,  kaj oni sencxese trumpetis per trumpetoj.
6:14 Kaj ili cxirkauxiris la urbon en la dua tago unu fojon, kaj revenis en la tendaron. Tiel oni faris dum ses tagoj.
6:15 En la sepa tago ili levigxis frue, kiam montrigxis la matena cxielrugxo,  kaj ili cxirkauxiris la urbon en la sama maniero sep fojojn; en tiu sola tago ili cxirkauxiris la urbon sep fojojn.
6:16 Kaj cxe la sepa fojo, kiam la pastroj trumpetis per la trumpetoj, Josuo diris al la popolo:Ekkriu, cxar la Eternulo transdonis al vi la urbon.
6:17 Kaj la urbo estu sub anatemo de la Eternulo, gxi kaj cxio, kio estas en gxi; nur la malcxastistino Rahxab restu viva, sxi kaj cxiu, kiu estas kun sxi en la domo; cxar sxi kasxis la senditojn, kiujn ni sendis.
6:18 Sed vi gardu vin kontraux la anatemitajxo, por ke vi ne anatemigxu, se vi prenos ion el la anatemitajxo, kaj por ke vi ne faligu anatemon sur la tendaron de Izrael kaj ne malfelicxigu gxin.
6:19 Kaj la tuta argxento kaj oro, kaj cxiuj vazoj kupraj kaj feraj, estu sanktigitaj al la Eternulo; en la trezorejon de la Eternulo ili venos.
6:20 Kaj la popolo ekkriis, kaj oni ektrumpetis per trumpetoj. Kaj kiam la popolo ekauxdis la sonadon de la trumpeto, la popolo ekkriis per lauxta vocxo; kaj la muro falis malsupren, kaj la popolo eniris en la urbon, cxiu rekte antauxen, kaj ili prenis la urbon.
6:21 Kaj ili ekstermis per glavo cxion, kio estis en la urbo, la virojn kaj virinojn, junulojn kaj maljunulojn, bovojn kaj sxafojn kaj azenojn.
6:22 Kaj al la du viroj, kiuj esplorrigardis la landon, Josuo diris:Iru en la domon de la malcxastistino, kaj elkonduku el tie la virinon, kaj cxiujn, kiuj estas cxe sxi, kiel vi jxuris al sxi.
6:23 Kaj la junuloj esplorrigardintoj iris, kaj elkondukis Rahxabon kaj sxian patron kaj sxian patrinon kaj sxiajn fratojn, kaj cxiujn, kiuj estis cxe sxi,  kaj sxian tutan familion ili elkondukis, kaj starigis ilin ekster la tendaron de Izrael.
6:24 Kaj la urbon oni forbruligis per fajro, kaj cxion, kio estis en gxi; nur la argxenton kaj oron kaj la kuprajn kaj ferajn vazojn oni donis en la trezorejon de la domo de la Eternulo.
6:25 Kaj la malcxastistinon Rahxab, kaj la domon de sxia patro, kaj cxiujn,  kiuj estis kun sxi, Josuo lasis vivaj, kaj sxi restis inter Izrael gxis nun;  cxar sxi kasxis la senditojn, kiujn Josuo sendis por esplorrigardi Jerihxon.
6:26 Kaj en tiu tempo Josuo faris jxuron, dirante:Malbenita antaux la Eternulo estu tiu viro, kiu restarigos kaj konstruos cxi tiun urbon Jerihxo.  Sur sia unuenaskito li gxin fondos, kaj sur sia plej juna filo li starigos gxiajn pordegojn.
6:27 Kaj la Eternulo estis kun Josuo, kaj li estis fama sur la tuta tero.
7:1 Sed la Izraelidoj pekis kontraux la anatemo:Ahxan, filo de Karmi, filo de Zabdi, filo de Zerahx, el la tribo de Jehuda, prenis el la anatemitajxo, kaj la kolero de la Eternulo ekflamis kontraux la Izraelidoj.
7:2 Kaj Josuo sendis virojn el Jerihxo al Aj, kiu estis apud Bet-Aven,  oriente de Bet-El, kaj li diris al ili jene:Iru kaj esplorrigardu la landon.  Kaj la viroj iris kaj esplorrigardis Ajon.
7:3 Kaj ili revenis al Josuo, kaj diris al li:Ne iru la tuta popolo, nur du mil aux tri mil viroj iru kaj venkobatu Ajon; ne lacigu tien la tutan popolon, cxar ili estas malgrandnombraj.
7:4 Kaj iris tien el la popolo cxirkaux tri mil viroj; sed ili forkuris de antaux la logxantoj de Aj.
7:5 Kaj la logxantoj de Aj mortigis el ili tridek ses homojn, kaj persekutis ilin de la pordego gxis SXebarim, kaj venkobatis ilin sur la deklivo de la monto; kaj malkuragxigxis la koro de la popolo kaj farigxis kiel akvo.
7:6 Tiam Josuo dissxiris siajn vestojn, kaj jxetis sin vizagxaltere antaux la keston de la Eternulo, restante tiel gxis la vespero, li kaj la plejagxuloj de Izrael; kaj ili sxutis polvon sur siajn kapojn.
7:7 Kaj Josuo diris:Ho, mia Sinjoro, Eternulo, kial Vi transirigis cxi tiun popolon trans Jordanon, por transdoni nin en la manon de la Amoridoj, por pereigi nin? ho, kial ni ne restis sur tiu flanko de Jordan?
7:8 Ho, mia Sinjoro! kion mi povas diri, post kiam Izrael turnis sian dorson al siaj malamikoj?
7:9 Kiam auxdos la Kanaanidoj kaj cxiuj logxantoj de la lando, ili cxirkauxos nin kaj ekstermos nian nomon de sur la tero; kaj kion Vi faros por Via granda nomo?
7:10 Tiam la Eternulo diris al Josuo:Levigxu! por kio vi jxetis vin vizagxaltere?
7:11 Izrael pekis, kaj ili agis kontraux Mia interligo, kiun Mi donis al ili,  kaj ili prenis el la anatemitajxo, kaj sxtelis, kaj mensoge neis, kaj metis inter siajn vazojn.
7:12 Tial la Izraelidoj ne povos rezisti antaux siaj malamikoj, sian dorson ili turnos al siaj malamikoj, cxar ili falis sub anatemon; Mi ne estos plu kun vi, se vi ne malaperigos la anatemitajxon el inter vi.
7:13 Levigxu, sanktigu la popolon, kaj diru:Sanktigu vin por morgaux; cxar tiel diris la Eternulo, Dio de Izrael:Anatemitajxo estas inter vi, Izrael; vi ne povos rezisti antaux viaj malamikoj, gxis vi forigos la anatemitajxon el inter vi.
7:14 Kaj vi aliros matene laux viaj triboj; kaj la tribo, kiun montros la Eternulo, aliros laux la familioj; kaj la familio, kiun montros la Eternulo,  aliros laux la domoj; kaj la domo, kiun montros la Eternulo, aliros laux apartaj homoj.
7:15 Kaj tiun, cxe kiu montrigxos la anatemitajxo, oni forbruligu per fajro,  lin kaj cxion, kio apartenas al li; cxar li agis kontraux la interligo de la Eternulo, kaj cxar li faris malnoblajxon en Izrael.
7:16 Kaj Josuo levigxis frue matene, kaj alirigis Izraelon laux liaj triboj;  kaj la montro falis sur la tribon de Jehuda.
7:17 Kaj li alirigis la tribon de Jehuda, kaj la montro falis sur la familion de la Zerahxidoj; kaj li alirigis la familion de la Zerahxidoj laux apartaj homoj, kaj la montro falis sur Zabdin.
7:18 Kaj li alirigis lian domon laux apartaj homoj, kaj la montro falis sur Ahxanon, filon de Karmi, filo de Zabdi, filo de Zerahx, el la tribo de Jehuda.
7:19 Tiam Josuo diris al Ahxan:Mia filo! donu gloron al la Eternulo, Dio de Izrael, kaj faru al Li konfeson, kaj diru al mi, kion vi faris; ne kasxu antaux mi.
7:20 Kaj Ahxan respondis al Josuo, kaj diris:Efektive, mi pekis antaux la Eternulo, Dio de Izrael, kaj tiel kaj tiel mi faris.
7:21 Mi vidis inter la militakirajxo belan SXinaran mantelon, kaj ducent siklojn da argxento, kaj unu stangeton da oro, havantan la pezon de kvindek sikloj, kaj mi ekdeziris ilin kaj prenis ilin; kaj nun ili estas kasxitaj en la tero meze de mia tendo, kaj la argxento estas sub tio.
7:22 Kaj Josuo sendis senditojn, kaj ili kuris en la tendon; kaj montrigxis,  ke tio estas kasxita en lia tendo kaj la argxento estas sub tio.
7:23 Kaj ili prenis tion el meze de la tendo, kaj alportis al Josuo kaj al cxiuj Izraelidoj, kaj elmetis tion antaux la Eternulo.
7:24 Kaj Josuo kune kun la tuta Izrael prenis Ahxanon, filon de Zerahx, kaj la argxenton kaj la mantelon kaj la stangeton da oro, kaj liajn filojn kaj liajn filinojn, kaj liajn bovojn kaj liajn azenojn kaj liajn sxafojn, kaj lian tendon, kaj cxion, kio apartenis al li, kaj elkondukis ilin en la valon Ahxor.
7:25 Kaj Josuo diris:Pro tio, ke vi malgxojigis nin, la Eternulo malgxojigos vin en cxi tiu tago. Kaj la tuta Izrael mortigis lin per sxtonoj; kaj oni forbruligis ilin per fajro, kaj jxetis sur ilin sxtonojn.
7:26 Kaj oni amasigis super li grandan amason da sxtonoj, kiu restis gxis hodiaux. Kaj malaperis la flama kolero de la Eternulo. Pro tio tiu loko havas la nomon valo Ahxor gxis hodiaux.
8:1 Kaj la Eternulo diris al Josuo:Ne timu, kaj ne estu malkuragxa; prenu kun vi cxiujn militistojn, kaj levigxu kaj iru al Aj; vidu, Mi transdonis en vian manon la regxon de Aj kaj lian popolon kaj lian urbon kaj lian landon.
8:2 Kaj agu kun Aj kaj kun gxia regxo, kiel vi agis kun Jerihxo kaj kun gxia regxo; nur ilian militakirajxon kaj iliajn brutojn vi povas rabi por vi. Faru insidon malantaux la urbo.
8:3 Kaj levigxis Josuo kaj cxiuj militistoj, por iri al Aj; kaj Josuo elektis tridek mil homojn, bonajn militistojn, kaj sendis ilin nokte,
8:4 kaj ordonis al ili, dirante:Vidu, vi faros insidon cxe la urbo, malantaux la urbo; ne tro malproksimigxu de la urbo, kaj estu cxiuj pretaj.
8:5 Kaj mi, kaj la tuta popolo, kiu estas kun mi, alproksimigxos al la urbo.  Kaj kiam ili eliros kontraux nin, kiel antauxe, ni forkuros de ili.
8:6 Kaj ili eliros post ni, gxis ni ellogos ilin el la urbo; cxar ili diros:Ili forkuras de ni, kiel antauxe. Kaj ni kuros de ili.
8:7 Tiam vi levigxu el la insido kaj ekposedu la urbon; kaj la Eternulo, via Dio, transdonos gxin en vian manon.
8:8 Kaj kiam vi okupos la urbon, ekbruligu la urbon per fajro; faru laux la diro de la Eternulo. Vidu, mi tion ordonas al vi.
8:9 Kaj Josuo sendis ilin, kaj ili iris en insidejon, kaj ili eksidis inter Bet-El kaj Aj, okcidente de Aj. Kaj Josuo pasigis tiun nokton meze de la popolo.
8:10 Kaj Josuo levigxis frue matene, kaj ordigis la popolon, kaj ekiris li kaj la plejagxuloj de Izrael antaux la popolo al Aj.
8:11 Kaj cxiuj militistoj, kiuj estis kun li, iris, kaj alproksimigxis, kaj venis antaux la urbon, kaj starigis sian tendaron norde de Aj; kaj inter ili kaj Aj estis valo.
8:12 Kaj li prenis cxirkaux kvin mil homojn, kaj arangxis ilin inside inter Bet-El kaj Aj, okcidente de Aj.
8:13 Kaj la popolo starigis la tutan tendaron, kiu estis norde de la urbo,  tiel, ke gxia fina parto estis okcidente de la urbo. Kaj Josuo iris en tiu nokto en la mezon de la valo.
8:14 Kiam la regxo de Aj tion ekvidis, tiam la logxantoj de la urbo rapide levigxis kaj eliris kontraux Izraelon milite, li kaj lia tuta popolo, sur difinitan lokon antaux la valo. Kaj li ne sciis, ke estas kontraux li insido malantaux la urbo.
8:15 Kaj Josuo kaj la tuta Izrael sxajnigis sin venkobatitaj de ili, kaj ekkuris en la direkto al la dezerto.
8:16 Kaj ili per krio vokis la tutan popolon, kiu estis en la urbo, por persekuti ilin; kaj ili postkuris Josuon, kaj malproksimigxis de la urbo.
8:17 Kaj en Aj kaj en Bet-El restis neniu homo, kiu ne kuris post Izrael. Kaj ili lasis la urbon malfermita, kaj postkuris Izraelon.
8:18 Kaj la Eternulo diris al Josuo:Etendu la lancon, kiu estas en via mano,  kontraux Ajon; cxar en vian manon Mi gxin transdonos. Kaj Josuo etendis la lancon, kiu estis en lia mano, kontraux la urbon.
8:19 Kaj la insidanoj rapide levigxis de sia loko, kaj ekkuris, kiam li etendis sian manon, kaj ili venis en la urbon kaj okupis gxin, kaj rapide ekbruligis la urbon per fajro.
8:20 Kaj la logxantoj de Aj ekrigardis malantauxen, kaj vidis, ke fumo de la urbo iras al la cxielo. Kaj ili ne havis lokon, kien forkuri-nek tien nek cxi tien; kaj la popolo, kiu estis kurinta al la dezerto, turnigxis kontraux la persekutantojn.
8:21 Kaj kiam Josuo kaj la tuta Izrael ekvidis, ke la insidanoj okupis la urbon kaj ke levigxas fumo de la urbo, ili turnigxis kaj ekbatis la logxantojn de Aj.
8:22 Kaj tiuj el la urbo eliris renkonte al ili, kaj ili trovigxis en la mezo inter la Izraelidoj, el kiuj unuj estis sur unu flanko kaj aliaj sur la dua flanko, kaj ili batis ilin tiel, ke neniu el ili restis kaj neniu povis forkuri.
8:23 Kaj la regxon de Aj oni kaptis vivan, kaj alkondukis lin al Josuo.
8:24 Kaj kiam Izrael mortigis cxiujn logxantojn de Aj sur la kampo, en la dezerto, kien tiuj ilin postkuris, kaj cxiuj falis de glavo gxis plena ekstermigxo, tiam cxiuj Izraelidoj reiris en la urbon Aj kaj mortigis tie cxiujn per glavo.
8:25 Kaj la nombro de cxiuj falintoj en tiu tago, viroj kaj virinoj, estis dek du mil, cxiuj logxantoj de Aj.
8:26 Kaj Josuo ne retiris sian manon, kiun li etendis kun la lanco, gxis estis ekstermitaj cxiuj logxantoj de Aj.
8:27 Nur la brutojn kaj la militakirajxon de tiu urbo la Izraelidoj rabis al si, laux la diro de la Eternulo, kiun Li ordonis al Josuo.
8:28 Kaj Josuo forbruligis la urbon Aj, kaj faris gxin eterna ruino,  dezertajxo gxis hodiaux.
8:29 Kaj la regxon de Aj li pendigis sur arbo, kie li restis gxis la vespero;  kaj kiam la suno subiris, Josuo ordonis, kaj oni deprenis lian kadavron de la arbo, kaj jxetis gxin antaux la pordegon de la urbo, kaj amasigis super gxi grandan amason da sxtonoj, kiu restis gxis hodiaux.
8:30 Tiam Josuo konstruis sur la monto Ebal altaron al la Eternulo, Dio de Izrael,
8:31 kiel ordonis Moseo, servanto de la Eternulo, al la Izraelidoj, kiel estas skribite en la libro de instruo de Moseo, altaron el sxtonoj nehakitaj,  sur kiujn oni ne levis feron. Kaj oni alportis sur gxi bruloferojn al la Eternulo, kaj oni bucxis pacoferojn.
8:32 Kaj li skribis tie sur la sxtonoj kopion de la instruo de Moseo, kiun li skribis antaux la Izraelidoj.
8:33 Kaj la tuta Izrael kaj liaj plejagxuloj kaj oficistoj kaj liaj jugxistoj staris cxe ambaux flankoj de la kesto, kontraux la pastroj Levidoj, kiuj portis la keston de interligo de la Eternulo, kiel la fremduloj, tiel ankaux la indigxenoj; duono staris kontraux la monto Gerizim, kaj la dua duono kontraux la monto Ebal, kiel ordonis antauxe Moseo, servanto de la Eternulo,  por beni la popolon.
8:34 Kaj poste li lauxte legis cxiujn vortojn de la instruo, la benon kaj la malbenon, konforme al cxio, kio estas skribita en la libro de la instruo.
8:35 El cxio, kion ordonis Moseo, ne estis ecx unu vorto, kiun ne antauxlegis Josuo antaux la tuta komunumo de Izrael, kaj antaux la virinoj, infanoj, kaj fremduloj, kiuj estis inter ili.
9:1 Kaj kiam auxdis cxiuj regxoj, kiuj logxis trans Jordan, sur la monto kaj en la valo, kaj sur la tuta bordo de la Granda Maro kontraux Lebanon, la HXetidoj, kaj la Amoridoj, la Kanaanidoj, la Perizidoj, la HXividoj, kaj la Jebusidoj,
9:2 ili kolektigxis kune, por militi unuanime kontraux Josuo kaj kontraux Izrael.
9:3 Kaj la logxantoj de Gibeon auxdis, kion faris Josuo al Jerihxo kaj al Aj,
9:4 kaj ili ankaux faris ruzajxon:ili iris kaj provizis sin per mangxajxoj,  kaj metis malnovajn sakojn sur siajn azenojn kaj malnovajn dissxiritajn kaj flikitajn vinsakojn;
9:5 kaj sxuoj malnovaj kaj flikitaj estis sur iliaj piedoj, kaj vestoj malnovaj estis sur ili, kaj ilia tuta pano estis malfresxa kaj sximigxinta.
9:6 Kaj ili iris al Josuo en la tendaron cxe Gilgal, kaj diris al li kaj al la tuta Izrael:El lando malproksima ni venis; faru do kun ni interligon.
9:7 Kaj la Izraelidoj diris al la HXividoj:Eble vi logxas apude de ni; kiel do ni povas fari kun vi interligon?
9:8 Kaj ili diris al Josuo:Ni estas viaj sklavoj. Kaj Josuo diris al ili:Kiuj vi estas? kaj el kie vi venas?
9:9 Kaj ili diris al li:El lando tre malproksima venis viaj sklavoj pro la nomo de la Eternulo, via Dio; cxar ni auxdis Lian gloron, kaj cxion, kion Li faris en Egiptujo,
9:10 kaj cxion, kion Li faris al la du regxoj de la Amoridoj transe de Jordan, al Sihxon, regxo de HXesxbon, kaj al Og, regxo de Basxan, kiu logxis en Asxtarot.
9:11 Kaj diris al ni niaj plejagxuloj kaj cxiuj logxantoj de nia lando jene:Prenu en viajn manojn mangxajxon por la vojo, kaj iru renkonte al ili,  kaj diru al ili:Ni estas viaj sklavoj; faru do kun ni interligon.
9:12 CXi tiu nia pano estis varma, kiam ni prenis gxin provize el niaj domoj en la tago, en kiu ni eliris, por iri al vi; kaj nun jen gxi malfresxigxis kaj sximigxis.
9:13 Kaj cxi tiuj niaj felsakoj kun vino, kiujn ni plenigis novajn, jen ili disfendigxis; kaj cxi tiuj niaj vestoj kaj sxuoj malnovigxis pro la tre longa vojo.
9:14 Tiam la homoj prenis iom el ilia pano, kaj la Eternulon ili ne demandis.
9:15 Kaj Josuo faris pacon kun ili, kaj starigis interligon kun ili, por lasi ilin vivaj; kaj la cxefoj de la komunumo jxuris al ili.
9:16 Sed post paso de tri tagoj, post kiam ili faris kun ili interligon, ili ekauxdis, ke ili estas iliaj najbaroj kaj logxas apude de ili.
9:17 Kaj la Izraelidoj elmovigxis, kaj venis al iliaj urboj en la tria tago;  iliaj urboj estis Gibeon kaj Kefira kaj Beerot kaj Kirjat-Jearim.
9:18 Kaj la Izraelidoj ne batis ilin, cxar la estroj de la komunumo jxuris al ili per la Eternulo, Dio de Izrael. Kaj la tuta komunumo ekmurmuris kontraux la estroj.
9:19 Kaj cxiuj estroj diris al la tuta komunumo:Ni jxuris al ili per la Eternulo, Dio de Izrael, kaj nun ni ne povas tusxi ilin;
9:20 tion ni faros al ili:ni lasu ilin vivaj, por ke ne trafu nin kolero pro la jxuro, kiun ni jxuris al ili.
9:21 Kaj la estroj diris al ili:Ili vivu. Kaj ili farigxis lignohakistoj kaj akvoportistoj por la tuta komunumo, kiel diris al ili la estroj.
9:22 Kaj Josuo alvokis ilin, kaj diris al ili jene:Kial vi nin trompis,  dirante, ke vi estas tre malproksimaj de ni, dum vi logxas apude de ni?
9:23 estu do nun malbenitaj:ne cxesigxu inter vi sklavoj kaj lignohakistoj kaj akvoportistoj por la domo de mia Dio.
9:24 Kaj ili respondis al Josuo kaj diris:Estis dirite al viaj sklavoj, ke la Eternulo, via Dio, promesis al Sia servanto Moseo, ke Li donos al vi la tutan landon kaj ekstermos antaux vi cxiujn logxantojn de la lando; tial ni tre ektimis antaux vi pri nia vivo, kaj ni faris tiun aferon.
9:25 Kaj nun jen ni estas en via mano:kiel vi trovas bona kaj justa agi kun ni, tiel agu.
9:26 Kaj li agis kun ili tiel:li savis ilin kontraux la manoj de la Izraelidoj, kaj cxi tiuj ne mortigis ilin.
9:27 Sed Josuo destinis al ili en tiu tago, ke ili estu lignohakistoj kaj akvoportistoj por la komunumo kaj por la altaro de la Eternulo, gxis la nuna tago, sur la loko, kiun Li elektos.
10:1 Kiam Adoni-Cedek, regxo de Jerusalem, auxdis, ke Josuo prenis Ajon kaj ekstermis gxin; ke kiel li agis kun Jerihxo kaj kun gxia regxo, tiel li agis kun Aj kaj kun gxia regxo; kaj ke la logxantoj de Gibeon faris pacon kun Izrael kaj restis inter ili:
10:2 tiam ili tre ektimis; cxar Gibeon estis urbo granda, kiel unu el la regxaj urboj, kaj gxi estis pli granda ol Aj, kaj cxiuj gxiaj logxantoj estis homoj fortaj.
10:3 Kaj Adoni-Cedek, regxo de Jerusalem, sendis al Hoham, regxo de HXebron,  kaj al Piram, regxo de Jarmut, kaj al Jafia, rego de Lahxisx, kaj al Debir,  regxo de Eglon, por diri:
10:4 Venu al mi kaj helpu min, ke ni venkobatu Gibeonon pro tio, ke gxi faris pacon kun Josuo kaj kun la Izraelidoj.
10:5 Kaj kunigxis kaj iris la kvin regxoj de la Amoridoj, la regxo de Jerusalem, la regxo de HXebron, la regxo de Jarmut, la regxo de Lahxisx, la regxo de Eglon, ili kaj ilia tuta militistaro; kaj ili starigis tendarojn cxirkaux Gibeon kaj ekmilitis kontraux gxi.
10:6 Tiam la logxantoj de Gibeon sendis al Josuo en la tendaron cxe Gilgal,  por diri:Ne forprenu viajn manojn de viaj sklavoj; venu al ni rapide kaj savu nin kaj helpu nin, cxar kolektigxis kontraux ni cxiuj regxoj de la Amoridoj,  kiuj logxas sur la monto.
10:7 Kaj Josuo eliris el Gilgal, li kaj la tuta militistaro kun li, kaj cxiuj militotauxguloj.
10:8 Kaj la Eternulo diris al Josuo:Ne timu ilin; cxar en vian manon Mi transdonis ilin; neniu el ili povos rezisti antaux vi.
10:9 Kaj Josuo venis al ili neatendite; la tutan nokton li iris el Gilgal.
10:10 Kaj la Eternulo konfuzegis ilin antaux Izrael, kaj cxi tiu batis ilin per granda venkobato en Gibeon, kaj persekutis ilin laux la vojo, kiu suprenkondukas al Bet-HXoron, kaj batis ilin gxis Azeka kaj gxis Makeda.
10:11 Kaj kiam ili, forkurante de la Izraelidoj, estis sur la deklivo de Bet-  HXoron, la Eternulo jxetadis sur ilin grandajn sxtonojn el la cxielo, gxis Azeka, kaj ili mortis; pli granda estis la nombro de tiuj, kiuj mortis de la sxtonoj de hajlo, ol la nombro de tiuj, kiujn la Izraelidoj mortigis per la glavo.
10:12 Tiam Josuo parolis al la Eternulo en la tago, en kiu la Eternulo transdonis la Amoridojn al la Izraelidoj; kaj li diris antaux la cxeestanta Izrael:   Suno, haltu super Gibeon,   Kaj luno super la valo de Ajalon.
10:13 Kaj la suno haltis, kaj la luno staris tiel longe,   Kiel la popolo faris vengxon al siaj malamikoj.  Tio estas ja skribita en la libro de la Justulo. Kaj la suno staris meze de la cxielo, kaj ne rapidis subiri preskaux dum tuta tago.
10:14 Kaj nek antauxe nek poste estis tago simila al tiu, en kiu la Eternulo obeis la vocxon de homo; cxar la Eternulo batalis por Izrael.
10:15 Kaj Josuo kune kun la tuta Izrael revenis en la tendaron cxe Gilgal.
10:16 Kaj forkuris tiuj kvin regxoj kaj kasxis sin en kaverno en Makeda.
10:17 Kaj oni sciigis al Josuo, dirante:Estas trovitaj la kvin regxoj,  kasxitaj en kaverno en Makeda.
10:18 Tiam Josuo diris:Alrulu grandajn sxtonojn al la aperturo de la kaverno,  kaj starigu cxe gxi homojn, por gardi gxin;
10:19 sed vi ne haltu, persekutu viajn malamikojn kaj ekstermu iliajn malantauxajn tacxmentojn; ne permesu al ili veni en iliajn urbojn; cxar la Eternulo, via Dio, transdonis ilin en viajn manojn.
10:20 Kaj kiam Josuo kaj la Izraelidoj finis bati ilin per tre granda venkobato gxis preskaux plena ekstermo, kaj la restintoj el ili forkuris en la fortikigitajn urbojn,
10:21 kaj la tuta popolo revenis al Josuo en la tendaron en Makedan sendifekta, kaj neniu movis sian langon kontraux la Izraelidojn,
10:22 tiam Josuo diris:Malfermu la aperturon de la kaverno, kaj elkonduku al mi tiujn kvin regxojn el la kaverno.
10:23 Kaj oni faris tiel, kaj oni elkondukis al li tiujn kvin regxojn el la kaverno:la regxon de Jerusalem, la regxon de HXebron, la regxon de Jarmut, la regxon de Lahxisx, la regxon de Eglon.
10:24 Kaj kiam oni elkondukis tiujn regxojn al Josuo, tiam Josuo alvokis cxiujn Izraelidojn, kaj diris al la estroj de la militistoj, kiuj iris kun li:Alproksimigxu, metu viajn piedojn sur la kolojn de cxi tiuj regxoj; kaj ili aliris, kaj metis siajn piedojn sur iliajn kolojn.
10:25 Kaj Josuo diris al ili:Ne timu kaj ne tremu, estu fortaj kaj kuragxaj;  cxar tiel la Eternulo faros al cxiuj viaj malamikoj, kontraux kiuj vi militas.
10:26 Kaj poste Josuo frapis ilin, kaj mortigis ilin, kaj pendigis ilin sur kvin arboj; kaj ili pendis sur la arboj gxis la vespero.
10:27 Kaj post la subiro de la suno Josuo ordonis, kaj oni deprenis ilin de la arboj, kaj jxetis ilin en la kavernon, en kiu ili estis kasxintaj sin; kaj oni almetis al la aperturo de la kaverno grandajn sxtonojn, kiuj restis gxis la nuna tago.
10:28 Kaj Makedan Josuo prenis en tiu sama tago, kaj batis gxin per glavo,  ankaux gxian regxon; kaj li ekstermis ilin kaj cxion vivantan, kio estis en gxi; li lasis neniun restanton. Kaj li agis kun la regxo de Makeda, kiel li agis kun la regxo de Jerihxo.
10:29 Kaj Josuo kune kun la tuta Izrael transiris el Makeda al Libna, kaj militis kontraux Libna.
10:30 Kaj la Eternulo transdonis ankaux gxin kaj gxian regxon en la manon de Izrael; kaj li per glavo batis gxin kaj cxion vivantan, kio estis en gxi; li lasis en gxi neniun restanton. Kaj li agis kun gxia regxo, kiel li agis kun la regxo de Jerihxo.
10:31 Kaj Josuo kune kun la tuta Izrael transiris el Libna al Lahxisx, kaj starigis tendaron cxirkaux gxi, kaj militis kontraux gxi.
10:32 Kaj la Eternulo transdonis Lahxisxon en la manon de Izrael, kaj li prenis gxin en la dua tago, kaj per glavo ekstermis gxin kaj cxion vivantan en gxi, simile al cxio, kion li faris al Libna.
10:33 Tiam venis Horam, regxo de Gezer, por alporti helpon al Lahxisx; sed Josuo venkobatis lin kaj lian popolon tiel, ke li lasis al li neniun restanton.
10:34 Kaj Josuo kune kun la tuta Izrael transiris el Lahxisx al Eglon, kaj starigis tendaron cxirkaux gxi, kaj militis kontraux gxi.
10:35 Kaj ili prenis gxin en tiu tago, kaj ekstermis gxin per glavo, kaj cxion vivantan en gxi li ekstermis en tiu tago, simile al cxio, kion li faris al Lahxisx.
10:36 Kaj Josuo kune kun la tuta Izrael iris el Eglon al HXebron, kaj militis kontraux gxi.
10:37 Kaj ili prenis gxin, kaj per glavo ekstermis gxin kaj gxian regxon kaj cxiujn gxiajn urbojn kaj cxion vivantan, kio estis en gxi; li lasis neniun restanton, simile al cxio, kion li faris al Eglon; kaj li ekstermis gxin, kaj cxion, kio vivis en gxi.
10:38 Kaj Josuo kune kun la tuta Izrael iris returne al Debir, kaj militis kontraux gxi.
10:39 Kaj li prenis gxin kaj gxian regxon kaj cxiujn gxiajn urbojn, kaj batis ilin per glavo, kaj ekstermis cxion vivantan, kio estis en gxi; li lasis neniun restanton; kiel li faris al HXebron, tiel li faris al Debir kaj al gxia regxo, kaj kiel li faris al Libna kaj al gxia regxo.
10:40 Kaj Josuo venkobatis la tutan landon sur la monto, kaj la sudan kaj la malaltan kaj la deklivan, kaj cxiujn iliajn regxojn; li lasis neniun restanton, kaj li ekstermis cxion vivantan, kiel ordonis la Eternulo, Dio de Izrael.
10:41 Kaj Josuo batis ilin de Kadesx-Barnea gxis Gaza, kaj la tutan landon Gosxen, gxis Gibeon.
10:42 Kaj cxiujn tiujn regxojn kaj iliajn landojn Josuo prenis per unu fojo;  cxar la Eternulo, Dio de Izrael, batalis por Izrael.
10:43 Kaj Josuo kune kun la tuta Izrael revenis en la tendaron, en Gilgalon.
11:1 Kiam tion auxdis Jabin, regxo de HXacor, li sendis al Jobab, regxo de Madon, kaj al la regxo de SXimron kaj al la regxo de Ahxsxaf,
11:2 kaj al la regxoj, kiuj logxis norde sur la monto, kaj sur la stepo sude de Kinerot, kaj sur la malaltajxo, kaj en Nafot-Dor apud la maro,
11:3 al la Kanaanidoj oriente kaj okcidente, kaj al la Amoridoj kaj HXetidoj kaj Perizidoj, kaj Jebusidoj sur la monto, kaj al la HXividoj sub HXermon en la lando Micpa.
11:4 Kaj eliris ili kaj ilia tuta militistaro kun ili, granda nombro da homoj, kiel la sablo sur la bordo de la maro, kaj tre multe da cxevaloj kaj cxaroj.
11:5 Kaj kunigxis cxiuj tiuj regxoj, kaj venis kaj starigis siajn tendarojn kune apud la akvo Merom, por batali kontraux Izrael.
11:6 Kaj la Eternulo diris al Josuo:Ne timu ilin, cxar morgaux en cxi tiu tempo Mi transdonos ilin cxiujn mortigotajn al Izrael; iliajn cxevalojn vi lamigos, kaj iliajn cxarojn vi forbruligos per fajro.
11:7 Kaj eliris kontraux ilin Josuo kune kun cxiuj militistoj subite al la akvo Merom, kaj jxetis sin sur ilin.
11:8 Kaj la Eternulo transdonis ilin en la manojn de la Izraelidoj, kaj cxi tiuj batis ilin, kaj persekutis ilin gxis Granda Cidon kaj gxis Misrefot-  Maim, kaj gxis la valo de Micpe oriente, kaj batis ilin tiel, ke ili lasis al ili neniun restanton.
11:9 Kaj Josuo agis kun ili tiel, kiel diris al li la Eternulo:iliajn cxevalojn li lamigis, kaj iliajn cxarojn li forbruligis per fajro.
11:10 Kaj en tiu tempo Josuo iris returne, kaj prenis HXacoron, kaj gxian regxon li mortigis per glavo; cxar HXacor antauxe estis la cxefa el cxiuj tiuj regnoj.
11:11 Kaj ili mortigis per glavo cxion vivantan, kio estis en gxi; ili ekstermis tiel, ke restis neniu animo; kaj HXacoron li forbruligis per fajro.
11:12 Kaj cxiujn urbojn de tiuj regxoj kaj cxiujn iliajn regxojn Josuo prenis, kaj mortigis ilin per glavo, ekstermis ilin, kiel ordonis Moseo,  servanto de la Eternulo.
11:13 Sed cxiujn urbojn, kiuj staris sur montetoj, la Izraelidoj ne forbruligis; nur HXacoron solan Josuo forbruligis.
11:14 Kaj la tutan akireblajxon el tiuj urboj kaj la brutojn la Izraelidoj rabis al si; nur cxiujn homojn ili mortigis per glavo, gxis ili ekstermis ilin, restigante neniun animon.
11:15 Kiel la Eternulo ordonis al Sia servanto Moseo, tiel Moseo ordonis al Josuo, kaj tiel faris Josuo; li mankigis nenion el cxio, kion la Eternulo ordonis al Moseo.
11:16 Tiamaniere Josuo prenis tiun tutan landon, la monton kaj la tutan sudan parton kaj la tutan landon Gosxen kaj la malaltajxon kaj la stepon kaj la monton de Izrael kun gxia bazo;
11:17 de la monto HXalak, kiu levigxas en la direkto al Seir, gxis Baal-Gad en la valo de Lebanon, sub la monto HXermon; kaj cxiujn iliajn regxojn li prenis, kaj batis ilin kaj mortigis ilin.
11:18 Dum longa tempo Josuo militis kontraux cxiuj tiuj regxoj.
11:19 Ne ekzistis urbo, kiu faris pacon kun la Izraelidoj, krom la HXividoj,  logxantoj en Gibeon; cxiujn ili prenis per milito.
11:20 CXar de la Eternulo venis la obstinigxo de ilia koro al milito kontraux Izrael, por ekstermi ilin, por ke ne estu indulgo por ili, sed por ekstermi ilin plene, kiel la Eternulo ordonis al Moseo.
11:21 Kaj en tiu tempo venis Josuo, kaj ekstermis la Anakidojn sur la monto,  en HXebron, en Debir, en Anab, kaj sur la tuta monto de Jehuda kaj sur la monto de Izrael; kun iliaj urboj Josuo ekstermis ilin.
11:22 Ne restis Anakidoj en la lando de la Izraelidoj; nur en Gaza, en Gat,  kaj en Asxdod ili restis.
11:23 Tiamaniere Josuo prenis la tutan landon, konforme al cxio, kion la Eternulo diris al Moseo; kaj Josuo donis gxin kiel heredan posedajxon al Izrael, laux iliaj partoj, laux iliaj triboj. Kaj la lando trankviligxis de milito.
12:1 Kaj jen estas la regxoj de la lando, kiujn venkobatis la Izraelidoj, kaj kies landon ili ekposedis transe de Jordan oriente, de la torento Arnon gxis la monto HXermon, kaj la tutan stepon en la oriento:
12:2 Sihxon, regxo de la Amoridoj, kiu logxis en HXesxbon, kaj regis de Aroer, kiu trovigxas sur la bordo de la torento Arnon, la mezon de la valo,  kaj duonon de Gilead, gxis la torento Jabok, limo de la Amonidoj;
12:3 kaj la stepon gxis la maro Kinerot, oriente, kaj gxis la maro de la stepo, la Sala Maro, oriente en la direkto al Bet-Jesximot, kaj sude la bazon de la deklivo de Pisga;
12:4 kaj la regiono de Og, regxo de Basxan, restinto el la Rafaidoj, kiu logxis en Asxtarot kaj Edrei,
12:5 kaj regis la monton HXermon kaj Salhxan kaj la tutan Basxanon gxis la limo de la Gesxuridoj kaj Maahxatidoj, kaj duonon de Gilead gxis la limo de Sihxon, regxo de HXesxbon.
12:6 Moseo, servanto de la Eternulo, kaj la Izraelidoj venkobatis ilin; kaj Moseo, servanto de la Eternulo, donis la landon kiel posedajxon al la Rubenidoj kaj al la Gadidoj kaj al la duontribo de Manase.
12:7 Kaj jen estas la regxoj de la lando, kiujn venkobatis Josuo kaj la Izraelidoj transe de Jordan, okcidente, de Baal-Gad en la valo de Lebanon,  gxis la monto HXalak, kiu levigxas en la direkto al Seir; kaj Josuo donis gxin al la triboj de Izrael kiel posedajxon laux iliaj partoj;
12:8 sur la monto kaj sur la malaltajxo kaj en la stepo kaj sur la deklivoj kaj en la dezerto kaj sude, la HXetidoj, la Amoridoj, kaj la Kanaanidoj, la Perizidoj, la HXividoj, kaj la Jebusidoj:
12:9 la regxo de Jerihxo, unu; la regxo de Aj, kiu estas flanke de Bet-El,  unu;
12:10 la regxo de Jerusalem, unu; la regxo de HXebron, unu;
12:11 la regxo de Jarmut, unu; la regxo de Lahxisx, unu;
12:12 la regxo de Eglon, unu; la regxo de Gezer, unu;
12:13 la regxo de Debir, unu; la regxo de Geder, unu;
12:14 la regxo de HXorma, unu; la regxo de Arad, unu;
12:15 la regxo de Libna, unu; la regxo de Adulam, unu;
12:16 la regxo de Makeda, unu; la regxo de Bet-El, unu;
12:17 la regxo de Tapuahx, unu; la regxo de HXefer, unu;
12:18 la regxo de Afek, unu; la regxo de Lasxaron, unu;
12:19 la regxo de Madon, unu; la regxo de HXacor, unu;
12:20 la regxo de SXimron-Meron, unu; la regxo de Ahxsxaf, unu;
12:21 la regxo de Taanahx, unu; la regxo de Megido, unu;
12:22 la regxo de Kedesx, unu; la regxo de Jokneam cxe Karmel, unu;
12:23 la regxo de Dor en Nafot-Dor, unu; la regxo de la popoloj en Gilgal,  unu;
12:24 la regxo de Tirca, unu. La nombro de cxiuj regxoj estis tridek unu.
13:1 Josuo maljunigxis, atingis profundan agxon, kaj la Eternulo diris al li:Vi maljunigxis, atingis profundan agxon, kaj da tero restas ankoraux tre multe por ekposedi.
13:2 Jen estas la tero, kiu restas:cxiuj regionoj de la Filisxtoj, kaj la tuta lando de la Gesxuridoj;
13:3 komencante de SXihxor, kiu estas antaux Egiptujo, gxis la limoj de Ekron norde, kiu estas alkalkulata al la lando de la Kanaanidoj; kvin regantoj Filisxtaj:de Gaza, kaj de Asxdod, de Asxkelon, de Gat, kaj de Ekron;
13:4 kaj la Avidoj sude; la tuta lando de la Kanaanidoj, kaj Meara de la Cidonanoj, gxis Afek, gxis la limoj de la Amoridoj;
13:5 kaj la lando de la Gebalanoj, kaj la tuta Lebanon oriente de Baal-Gad,  sub la monto HXermon, gxis HXamat;
13:6 cxiuj logxantoj de la montoj, de Lebanon gxis Misrefot-Maim, cxiuj Cidonanoj. Mi forpelos ilin de antaux la Izraelidoj; dividu cxion kiel partojn heredajn por Izrael, kiel Mi ordonis al vi.
13:7 Kaj nun dividu cxi tiun landon en heredajn partojn por la naux triboj kaj por la duontribo de Manase.
13:8 Kun cxi tiu tribo la Rubenidoj kaj la Gadidoj prenis sian heredan parton, kiun donis al ili Moseo transe de Jordan oriente, kiel donis al ili Moseo, servanto de la Eternulo;
13:9 de Aroer, kiu estas sur la bordo de la torento Arnon, kaj la urbon, kiu estas meze de la valo, kaj la tutan ebenajxon Medba gxis Dibon;
13:10 kaj cxiujn urbojn de Sihxon, regxo de la Amoridoj, kiu regis en HXesxbon, gxis la limo de la Amonidoj;
13:11 kaj Gileadon, kaj la regionon de la Gesxuridoj kaj Maahxatidoj, kaj la tutan monton HXermon, kaj la tutan Basxanon gxis Salhxa;
13:12 la tutan regnon de Og en Basxan, kiu regis en Asxtarot kaj Edrei. Li restis el la Rafaidoj. Kaj Moseo venkobatis ilin, kaj forpelis ilin.
13:13 Sed la Izraelidoj ne forpelis la Gesxuridojn kaj la Maahxatidojn; kaj la Gesxuridoj kaj Maahatidoj restis inter la Izraelidoj gxis nun.
13:14 Nur al la tribo de Levi li ne donis heredan parton; la fajroferoj de la Eternulo, Dio de Izrael, estas ilia hereda parto, kiel Li diris al li.
13:15 Kaj Moseo donis al la tribo de la Rubenidoj laux iliaj familioj.
13:16 Kaj ilia regiono estis de Aroer, kiu estas sur la bordo de la torento Arnon, kaj la urbo, kiu estas meze de la valo, kaj la tuta ebenajxo gxis Medba,
13:17 HXesxbon, kaj cxiuj gxiaj urboj, kiuj estas sur la ebenajxo, Dibon kaj Bamot-Baal kaj Bet-Baal-Meon
13:18 kaj Jahac kaj Kedemot kaj Mefaat
13:19 kaj Kirjataim kaj Sibma kaj Ceret-SXahxar sur la monto Emek
13:20 kaj Bet-Peor kaj la deklivoj de Pisga kaj Bet-Jesximot,
13:21 kaj cxiuj urboj de la ebenajxo, kaj la tuta regno de Sihxon, regxo de la Amoridoj, kiu regis en HXesxbon, kaj kiun mortigis Moseo, kiel ankaux la Midjanajn princojn Evi kaj Rekem kaj Cur kaj HXur kaj Reba, princojn de Sihxon, kiuj logxis en la lando.
13:22 Kaj Bileamon, filon de Beor, la sorcxiston, mortigis la Izraelidoj per glavo kune kun la aliaj mortigitoj.
13:23 Kaj limo de la Rubenidoj estis Jordan kaj gxia regiono. Tio estas la posedajxo de la Rubenidoj laux iliaj familioj, la urboj kaj iliaj vilagxoj.
13:24 Kaj Moseo donis al la tribo de Gad, al la Gadidoj, laux iliaj familioj.
13:25 Kaj ilia regiono estis Jazer, kaj cxiuj urboj de Gilead, kaj duono de la lando de la Amonidoj, gxis Aroer, kiu estas antaux Raba;
13:26 kaj de HXesxbon gxis Ramat-Micpe, kaj Betonim; kaj de Mahxanaim gxis la limo de Debir;
13:27 kaj en la valo, Bet-Haram kaj Bet-Nimra kaj Sukot kaj Cafon, la restajxo de la regno de Sihxon, regxo de HXesxbon; limo estis Jordan gxis la fino de la maro Kineret, transe de Jordan, oriente.
13:28 Tio estas la posedajxo de la Gadidoj laux iliaj familioj, la urboj kaj iliaj vilagxoj.
13:29 Kaj Moseo donis al la duontribo de Manase; kaj tio estis por la duontribo de Manase laux iliaj familioj.
13:30 Kaj ilia regiono estis:de Mahxanaim la tuta Basxan, la tuta regno de Og, regxo de Basxan, kaj cxiuj Vilagxoj de Jair, kiuj estas en Basxan, sesdek urboj;
13:31 kaj duono de Gilead, kaj Asxtarot kaj Edrei, urboj de la regno de Og en Basxan, estis donitaj al la idoj de Mahxir, filo de Manase, al duono de la idoj de Mahxir laux iliaj familioj.
13:32 Tio estas, kion Moseo disdividis sur la stepoj de Moab, transe de Jordan, antaux Jerihxo, oriente.
13:33 Sed al la tribo de Levi Moseo ne donis posedajxon:la Eternulo, Dio de Izrael, estas ilia hereda parto, kiel Li diris al ili.
14:1 Kaj jen estas, kion la Izraelidoj ekposedis en la lando Kanaana, kaj kion posedigis al ili la pastro Eleazar, kaj Josuo, filo de Nun, kaj la familiestroj de la triboj de Izrael.
14:2 Laux loto ili donis posedajxon, kiel ordonis la Eternulo per Moseo, al la naux triboj kaj duono.
14:3 CXar Moseo donis al du triboj kaj duono posedajxon transe de Jordan; kaj al la Levidoj li ne donis posedajxon inter ili;
14:4 cxar la idoj de Jozef estis du triboj, Manase kaj Efraim; kaj al la Levidoj oni ne donis parton en la lando, sed nur urbojn por logxado, kune kun iliaj antauxurboj por iliaj brutoj kaj por ilia havo.
14:5 Kiel la Eternulo ordonis al Moseo, tiel faris la Izraelidoj kaj dividis la teron.
14:6 Kaj aliris la idoj de Jehuda al Josuo en Gilgal, kaj diris al li Kaleb,  filo de Jefune, Kenizido:Vi scias tion, kion la Eternulo diris al Moseo, la homo de Dio, pri mi kaj pri vi en Kadesx-Barnea.
14:7 Mi havis la agxon de kvardek jaroj, kiam Moseo, servanto de la Eternulo,  sendis min el Kadesx-Barnea, por esplorrigardi la landon; kaj mi alportis al li raporton laux mia konscienco.
14:8 Kaj miaj fratoj, kiuj iris kun mi, malkuragxigis la koron de la popolo;  sed mi obeis la Eternulon, mian Dion.
14:9 Kaj Moseo jxuris en tiu tago, dirante:La tero, sur kiu pasxis via piedo,  estos posedajxo por vi kaj por viaj filoj eterne, cxar vi obeis la Eternulon,  mian Dion.
14:10 Kaj nun jen la Eternulo konservis min viva, kiel Li diris. Nun pasis kvardek kvin jaroj de tiu tempo, kiam la Eternulo diris tion al Moseo, dum Izrael iradis en la dezerto; kaj nun jen mi havas la agxon de okdek kvin jaroj.
14:11 Ankoraux hodiaux mi estas tiel forta, kiel en la tago, kiam Moseo min sendis; kiom da forto mi tiam havis, tiom mi nun havas por la milito, por eliri kaj eniri.
14:12 Donu do al mi nun cxi tiun monton, pri kiu la Eternulo parolis en tiu tago; cxar vi auxdis en tiu tago, ke tie estas Anakidoj kaj grandaj kaj fortikigitaj urboj; eble la Eternulo estos kun mi kaj mi forpelos ilin, kiel diris la Eternulo.
14:13 Tiam Josuo benis lin, kaj donis HXebronon al Kaleb, filo de Jefune,  kiel posedajxon.
14:14 Tial HXebron farigxis posedajxo de Kaleb, filo de Jefune, la Kenizido,  gxis la nuna tago; pro tio, ke li obeis la Eternulon, Dion de Izrael.
14:15 Kaj la nomo de HXebron antauxe estis urbo de Arba, granda homo inter la Anakidoj. Kaj la tero trankviligxis de milito.
15:1 La lotajxo de la tribo de la Jehudaidoj laux iliaj familioj estis:cxe la limo de Edom la dezerto Cin, sude, en la suda fino de la lando.
15:2 Ilia suda limo estis de la fino de la Sala Maro, de la golfo, kiu direktigxas suden.
15:3 Kaj gxi iras de sude al la altajxo Akrabim kaj pasas tra Cin kaj levigxas de sude gxis Kadesx-Barnea kaj pasas tra HXecron kaj levigxas gxis Adar kaj turnigxas al Karka
15:4 kaj pasas tra Acmon kaj iras al la torento Egipta; kaj la fino de la limo estas la maro. Tio estu por vi la limo suda.
15:5 Kaj la limo oriente estas la Sala Maro gxis la fino de Jordan; kaj la limo de la flanko norda estas de la golfo de la maro cxe la fino de Jordan;
15:6 kaj la limo levigxas al Bet-HXogla kaj pasas norde al Bet-Araba, kaj la limo levigxas al la sxtono de Bohan, filo de Ruben.
15:7 Kaj la limo levigxas al Debir de la valo Ahxor, kaj norde gxi turnigxas al Gilgal, kiu estas kontraux la altajxo Adumim, kiu estas sude de la torento; kaj la limo pasas al la akvo En-SXemesx kaj finigxas cxe En-Rogel.
15:8 Kaj la limo levigxas al la valo de la filo de Hinom, cxe la suda flanko de la Jebusidoj, kio estas Jerusalem, kaj la limo levigxas al la supro de la monto, kiu estas okcidente kontraux la valo de Hinom, kiu estas cxe la fino de la valo Refaim norde.
15:9 Kaj de la supro de la monto la limo turnigxas al la fonto de la akvo Neftoahx kaj iras al la urboj de la monto Efron; kaj la limo turnigxas al Baala, kiu estas Kirjat-Jearim.
15:10 Kaj la limo turnigxas de Baala okcidenten al la monto SXeir, kaj iras preter la norda flanko de la monto Jearim, kiu estas Kesalon, kaj mallevigxas al Bet-SXemesx kaj iras al Timna;
15:11 kaj la limo iras preter la norda flanko de Ekron; kaj la limo turnigxas al SXikron kaj pasas tra la monto Baala kaj iras al Jabneel; kaj la fino de la limo estas cxe la maro.
15:12 La okcidenta limo estas la Granda Maro. CXi tiu limo estas la limo de la Jehudaidoj cxirkauxe, laux iliaj familioj.
15:13 Kaj al Kaleb, filo de Jefune, estis donita parto meze de la Jehudaidoj,  laux la diro de la Eternulo al Josuo, la urbo de Arba, patro de Anak (tio estas HXebron).
15:14 Kaj Kaleb elpelis el tie la tri filojn de Anak:SXesxaj kaj Ahximan kaj Talmaj, la naskitojn de Anak.
15:15 Kaj de tie li iris al la logxantoj de Debir; la nomo de Debir antauxe estis Kirjat-Sefer.
15:16 Kaj Kaleb diris:Kiu venkobatos Kirjat-Seferon kaj prenos gxin, al tiu mi donos mian filinon Ahxsa kiel edzinon.
15:17 Kaj prenis gxin Otniel, filo de Kenaz, frato de Kaleb; kaj li donis al li sian filinon Ahxsa kiel edzinon.
15:18 Kaj kiam sxi venis, sxi instigis lin peti de sxia patro kampon. Kaj sxi malsuprenigxis de la azeno, kaj Kaleb diris al sxi:Kio estas al vi?
15:19 Kaj sxi diris:Donu al mi benon; cxar vi donis al mi teron sudflankan,  tial donu al mi ankaux akvofontojn. Kaj li donis al sxi fontojn suprajn kaj fontojn malsuprajn.
15:20 Jen estas la posedajxo de la tribo de la Jehudaidoj laux iliaj familioj.
15:21 Kaj la urboj cxe la rando de la tribo de la Jehudaidoj, apud la limo de Edom sude, estis:Kabceel kaj Eder kaj Jagur
15:22 kaj Kina kaj Dimona kaj Adada
15:23 kaj Kedesx kaj HXacor kaj Jitnan,
15:24 Zif kaj Telem kaj Bealot
15:25 kaj HXacor-HXadata kaj Keriot-HXecron (tio estas HXacor),
15:26 Amam kaj SXema kaj Molada
15:27 kaj HXacar-Gada kaj HXesxmon kaj Bet-Pelet
15:28 kaj HXacar-SXual kaj Beer-SXeba kaj Bizjotja,
15:29 Baala kaj Ijim kaj Ecem
15:30 kaj Eltolad kaj Kesil kaj HXorma
15:31 kaj Ciklag kaj Madmana kaj Sansana
15:32 kaj Lebaot kaj SXilhxim kaj Ain kaj Rimon. La nombro de cxiuj urboj estis dudek naux kaj iliaj vilagxoj.
15:33 Sur la malaltajxo:Esxtaol kaj Corea kaj Asxna
15:34 kaj Zanoahx kaj En-Ganim, Tapuahx kaj Enam,
15:35 Jarmut kaj Adulam, Sohxo kaj Azeka
15:36 kaj SXaaraim kaj Aditaim kaj Gedera kaj Gederotaim:dek kvar urboj kaj iliaj vilagxoj.
15:37 Cenan kaj HXadasxa kaj Migdal-Gad
15:38 kaj Dilan kaj Micpe kaj Jokteel,
15:39 Lahxisx kaj Bockat kaj Eglon
15:40 kaj Kabon kaj Lahxmas kaj Kitlisx
15:41 kaj Gederot, Bet-Dagon kaj Naama kaj Makeda:dek ses urboj kaj iliaj vilagxoj.
15:42 Libna kaj Eter kaj Asxan
15:43 kaj Jiftahx kaj Asxna kaj Necib
15:44 kaj Keila kaj Ahxzib kaj Maresxa:naux urboj kaj iliaj vilagxoj.
15:45 Ekron kaj gxiaj urbetoj kaj gxiaj vilagxoj.
15:46 De Ekron gxis la maro cxio, kio estas cxirkaux Asxdod kaj gxiaj vilagxoj.
15:47 Asxdod, gxiaj urbetoj kaj gxiaj vilagxoj; Gaza, gxiaj urbetoj kaj gxiaj vilagxoj, gxis la torento Egipta; kaj la Granda Maro estas la limo.
15:48 Kaj sur la monto:SXamir kaj Jatir kaj Sohxo
15:49 kaj Dana kaj Kirjat-Sana (tio estas Debir)
15:50 kaj Anab kaj Esxtemo kaj Anim
15:51 kaj Gosxen kaj HXolon kaj Gilo:dek unu urboj kaj iliaj vilagxoj.
15:52 Arab kaj Duma kaj Esxan
15:53 kaj Janum kaj Bet-Tapuahx kaj Afeka
15:54 kaj HXumta kaj Kirjat-Arba (tio estas HXebron) kaj Cior; naux urboj kaj iliaj vilagxoj.
15:55 Maon, Karmel kaj Zif kaj Juta
15:56 kaj Jizreel kaj Jokdeam kaj Zanoahx,
15:57 Kain, Gibea kaj Timna:dek urboj kaj iliaj vilagxoj.
15:58 HXalhxul, Bet-Cur kaj Gedor
15:59 kaj Maarat kaj Bet-Anot kaj Eltekon:ses urboj kaj iliaj vilagxoj.
15:60 Kirjat-Baal (tio estas Kirjat-Jearim) kaj Raba:du urboj kaj iliaj vilagxoj.
15:61 En la dezerto:Bet-Araba kaj Midin kaj Sehxahxa
15:62 kaj Nibsxan kaj la Urbo de Salo kaj En-Gedi:ses urboj kaj iliaj vilagxoj.
15:63 Sed la Jebusidojn, logxantojn de Jerusalem, la Jehudaidoj ne povis forpeli; kaj la Jebusidoj restis kun la Jehudaidoj en Jerusalem gxis la nuna tago.
16:1 Kaj la loto por la Jozefidoj donis:de Jordan kontraux Jerihxo, cxe la akvo de Jerihxo, orienten, la dezerton, kiu etendigxas de Jerihxo gxis la monto Bet-El.
16:2 Kaj la limo iras de Bet-El gxis Luz, kaj transiras gxis la limo de la Arkanoj al Atarot;
16:3 kaj gxi mallevigxas okcidenten al la limo de la Jafletidoj, gxis la limo de la malsupra Bet-HXoron kaj gxis Gezer; kaj gxi finigxas cxe la maro.
16:4 Tion ricevis kiel posedajxon Manase kaj Efraim, filoj de Jozef.
16:5 Kaj la regiono de la Efraimidoj estis laux iliaj familioj:la limo de ilia posedajxo oriente estis de Atrot-Adar gxis la supra Bet-HXoron.
16:6 Kaj la limo iras al la maro cxe Mihxmetat norde; kaj la limo turnigxas orienten cxe Taanat-SXilo, kaj trapasas gxin orienten al Janoahx.
16:7 Kaj gxi mallevigxas de Janoahx al Atarot kaj Naara, kaj tusxas Jerihxon,  kaj finigxas cxe Jordan.
16:8 De Tapuahx la limo iras okcidenten al la torento Kana, kaj finigxas cxe la maro. Tio estas la posedajxo de la tribo de la Efraimidoj laux iliaj familioj;
16:9 kaj la urboj, kiuj estas apartigitaj por la Efraimidoj meze de la posedajxo de la Manaseidoj, cxiuj urboj kun iliaj vilagxoj.
16:10 Kaj ili ne forpelis la Kanaanidojn, kiuj logxis en Gezer; kaj la Kanaanidoj restis meze de la Efraimidoj gxis la nuna tago, servante kiel tributuloj.
17:1 Kaj la loto donis al la tribo de Manase, cxar li estas la unuenaskito de Jozef; al Mahxir, unuenaskito de Manase kaj patro de Gilead, cxar li estis homo militema, estis donitaj Gilead kaj Basxan.
17:2 Estis donite ankaux al la ceteraj filoj de Manase laux iliaj familioj:al la filoj de Abiezer kaj al la filoj de HXelek kaj al la filoj de Asriel kaj al la filoj de SXehxem kaj al la filoj de HXefer kaj al la filoj de SXemida.  Tio estas la naskitoj de Manase, filo de Jozef, la virseksuloj, laux iliaj familioj.
17:3 Sed Celofhxad, filo de HXefer, filo de Gilead, filo de Mahxir, filo de Manase, ne havis filojn, sed nur filinojn; jen estas la nomoj de liaj filinoj:Mahxla, kaj Noa, HXogla, Milka, kaj Tirca.
17:4 Kaj ili aliris al la pastro Eleazar, kaj al Josuo, filo de Nun, kaj al la estroj, dirante:La Eternulo ordonis al Moseo doni al ni posedajxon meze de niaj fratoj. Kaj li donis al ili, konforme al la diro de la Eternulo,  posedajxon inter la fratoj de ilia patro.
17:5 Kaj Manase ricevis dek parcelojn, krom la lando Gileada kaj Basxana, kiu estas transe de Jordan;
17:6 cxar la filinoj de Manase ricevis posedajxon inter liaj filoj, kaj la lando Gileada estis por la ceteraj filoj de Manase.
17:7 Kaj la limo de Manase estis de Asxer gxis Mihxmetat, kiu estas kontraux SXehxem; kaj la limo iras dekstren, al la logxantoj de En-Tapuahx.
17:8 Manase ricevis la landon Tapuahx; sed la urbon Tapuahx cxe la limo de Manase ricevis la Efraimidoj.
17:9 Kaj la limo malsupreniras al la torento Kana, sude de la torento. Tiuj urboj apartenas al Efraim meze de la urboj de Manase. Kaj la limo de Manase estas norde de la torento, kaj finigxas cxe la maro.
17:10 La suda parto apartenis al Efraim, kaj la norda parto apartenis al Manase, kaj la maro estis lia limo. Kaj kun Asxer ili kuntusxigxis norde, kaj kun Isahxar oriente.
17:11 CXe Isahxar kaj Asxer apartenis al Manase Bet-SXean kaj gxiaj urbetoj,  kaj Jibleam kaj gxiaj urbetoj, kaj la logxantoj de Dor kaj de gxiaj urbetoj,  kaj la logxantoj de En-Dor kaj de gxiaj urbetoj, kaj la logxantoj de Taanahx kaj de gxiaj urbetoj, kaj la logxantoj de Megido kaj de gxiaj urbetoj, kaj la triobla altajxo.
17:12 La filoj de Manase ne povis preni tiujn urbojn; kaj la Kanaanidoj plue restis en tiu lando.
17:13 Sed kiam la Izraelidoj plifortigxis, ili faris la Kanaanidojn tributuloj, sed ne forpelis ilin.
17:14 Kaj la filoj de Jozef ekparolis al Josuo, dirante:Kial vi donis al mi kiel posedajxon nur unu lotajxon kaj unu parcelon, dum mi estas ja multnombra, cxar la Eternulo min benis?
17:15 Kaj Josuo diris al ili:Se vi estas multnombra, iru supren en la arbaron, kaj elhaku al vi tie lokon en la lando de la Perizidoj kaj de la Rafaidoj; cxar la monto de Efraim estas malvasta por vi.
17:16 Kaj la filoj de Jozef diris:Ne suficxos por ni la monto; kaj ferajn cxarojn havas cxiuj Kanaanidoj, kiuj logxas en la valo, tiuj, kiuj logxas en Bet-SXean kaj en gxiaj urbetoj, kaj ankaux tiuj, kiuj logxas en la valo Jizreel.
17:17 Kaj Josuo diris al la domo de Jozef, al Efraim kaj Manase, jene:Vi estas multnombra kaj havas grandan forton, tial vi ne havos unu lotajxon,
17:18 sed vi havos monton, sur kiu estas arbaro; elhaku gxin, kaj gxi estos via gxis sia fino; cxar vi forpelos la Kanaanidojn, malgraux ke ili havas ferajn cxarojn, kaj malgraux ke ili estas fortaj.
18:1 Kaj la tuta komunumo de la Izraelidoj kolektigxis en SXilo, kaj ili starigis tie la tabernaklon de kunveno; kaj la lando estis jam submetita al ili.
18:2 Kaj restis inter la Izraelidoj ankoraux sep triboj, al kiuj ankoraux ne estis disdividita ilia hereda posedajxo.
18:3 Kaj Josuo diris al la Izraelidoj:GXis kiam vi prokrastos iri kaj ekposedi la landon, kiun donis al vi la Eternulo, Dio de viaj patroj?
18:4 Elektu al vi po tri homoj el cxiu tribo, kaj mi sendos ilin, ke ili levigxu kaj trairu la landon kaj priskribu gxin laux gxiaj heredaj partoj kaj venu al mi.
18:5 Kaj dividu gxin en sep partojn. Jehuda restu en siaj limoj sude, kaj la domo de Jozef restu en siaj limoj norde.
18:6 Kaj vi disskribu la landon en sep partojn, kaj alportu al mi cxi tien;  kaj mi faros lotadon cxi tie antaux la Eternulo, nia Dio.
18:7 La Levidoj ne havos parton inter vi, cxar la pastrado antaux la Eternulo estas ilia hereda parto; kaj Gad kaj Ruben kaj la duontribo de Manase prenis sian parton transe de Jordan, oriente, kion donis al ili Moseo, servanto de la Eternulo.
18:8 Kaj la viroj levigxis kaj iris. Kaj Josuo ordonis al tiuj, kiuj iris priskribi la landon, dirante:Iru kaj trairu la landon kaj priskribu gxin kaj revenu al mi, kaj cxi tie mi faros al vi lotadon antaux la Eternulo en SXilo.
18:9 Kaj la viroj foriris kaj trairis la landon kaj disskribis gxin laux la urboj en sep partojn en libro, kaj revenis al Josuo en la tendaron, al SXilo.
18:10 Kaj Josuo faris al ili lotadon en SXilo antaux la Eternulo, kaj Josuo dividis tie la landon por la Izraelidoj laux iliaj partoj.
18:11 Kaj eliris la loto de la tribo de la Benjamenidoj, laux iliaj familioj;  kaj la limoj de ilia lotita parto estis inter la Jehudaidoj kaj la Jozefidoj.
18:12 Kaj ilia limo norde estas de Jordan, kaj la limo levigxas al la norda flanko de Jerihxo, kaj levigxas sur la monton okcidente, kaj finigxas en la dezerto Bet-Aven.
18:13 Kaj de tie la limo iras al Luz, al la suda flanko de Luz (tio estas Bet-El); kaj la limo plue iras al Atrot-Adar, sur la monton, kiu estas sude de la malsupra Bet-HXoron.
18:14 Kaj la limo turnigxas kaj deklinigxas okcidenten, suden de la monto,  kiu estas sude de Bet-HXoron; kaj gxi finigxas cxe Kirjat-Baal (tio estas Kirjat-Jearim), urbo de la Jehudaidoj. Tio estas la flanko okcidenta.
18:15 Kaj la suda flanko komencigxas de la fino de Kirjat-Jearim; kaj la limo iras okcidenten, kaj finigxas cxe la fonto de la akvo Neftoahx.
18:16 Kaj la limo mallevigxas al la fino de la monto, kiu estas antaux la valo de la filo de Hinom, kiu trovigxas en la valo Refaim norde; kaj gxi iras tra la valo de Hinom al la sude flanko de la Jebusidoj, kaj mallevigxas al En-Rogel.
18:17 Kaj gxi turnigxas de norde, kaj eliras al En-SXemesx, kaj iras al Gelilot, kiu estas kontraux la altajxo Adumim; kaj gxi mallevigxas al la sxtono de Bohan, filo de Ruben.
18:18 Kaj gxi iras preter la stepo norden, kaj mallevigxas sur la stepon.
18:19 Kaj la limo iras preter Bet-HXogla norden; kaj la limo finigxas cxe la golfo de la Sala Maro norde, cxe la suda fino de Jordan. Tio estas la limo suda.
18:20 Kaj Jordan limas sur la flanko orienta. Tio estas la posedajxo de la Benjamenidoj laux gxiaj limoj cxirkauxe, laux iliaj familioj.
18:21 Kaj la urboj de la tribo de la Benjamenidoj laux iliaj familioj estis:Jerihxo kaj Bet-HXogla kaj Emek-Kecic
18:22 kaj Bet-Araba kaj Cemaraim kaj Bet-El
18:23 kaj Avim kaj Para kaj Ofra
18:24 kaj Kefer-Amona kaj Ofni kaj Geba:dek du urboj kaj iliaj vilagxoj.
18:25 Gibeon kaj Rama kaj Beerot
18:26 kaj Micpe kaj Kefira kaj Moca
18:27 kaj Rekem kaj Jirpeel kaj Tarala
18:28 kaj Cela, Elef, kaj la Jebusidoj (tio estas Jerusalem), Gibeat,  Kirjat:dek kvar urboj kaj iliaj vilagxoj. Tio estas la posedajxo de la Benjamenidoj, laux iliaj familioj.
19:1 Kaj la dua loto eliris por Simeon, por la tribo de la Simeonidoj, laux iliaj familioj. Kaj ilia posedajxo estis meze de la posedajxo de la Jehudaidoj.
19:2 Apartenis al ili en ilia posedajxo:Beer-SXeba (kun SXeba) kaj Molada
19:3 kaj HXacar-SXual kaj Bala kaj Ecem
19:4 kaj Eltolad kaj Betul kaj HXorma
19:5 kaj Ciklag kaj Bet-Markabot kaj HXacar-Susa
19:6 kaj Bet-Lebaot kaj SXaruhxen:dek tri urboj kaj iliaj vilagxoj.
19:7 Ain, Rimon kaj Eter kaj Asxan:kvar urboj kaj iliaj vilagxoj.
19:8 Kaj cxiuj vilagxoj, kiuj estas cxirkaux tiuj urboj, gxis Baalat-Beer,  Ramat sude. Tio estas la posedajxo de la tribo de la Simeonidoj, laux iliaj familioj.
19:9 El la landpeco de la Jehudaidoj estis la posedajxo de la Simeonidoj;  cxar la parto de la Jehudaidoj estis tro granda por ili, tial la Simeonidoj ricevis posedajxon meze de ilia posedajxo.
19:10 Kaj la tria loto eliris por la Zebulunidoj, laux iliaj familioj; kaj la limo de ilia posedajxo estis gxis Sarid.
19:11 Kaj ilia limo iras gxis la maro kaj Marala, kaj kuntusxigxas kun Dabesxet, kaj kuntusxigxas kun la torento, kiu estas antaux Jokneam.
19:12 Kaj gxi iras returne de Sarid orienten, al la flanko de sunlevigxo,  gxis la limo de Kislot-Tabor; kaj gxi iras al Dabrat, kaj levigxas al Jafia.
19:13 Kaj de tie gxi iras orienten, al la flanko de sunlevigxo, tra Gat-  HXefer kaj Et-Kacin, kaj eliras al Rimon-Metoar kaj Nea.
19:14 Kaj la limo turnigxas de nordo al HXanaton, kaj finigxas en la valo Jiftahx-El.
19:15 Kaj Katat, kaj Nahalal kaj SXimron kaj Jidala kaj Bet-Lehxem:dek du urboj kaj iliaj vilagxoj.
19:16 Tio estas la posedajxo de la Zebulunidoj, laux iliaj familioj, tiuj urboj kaj iliaj vilagxoj.
19:17 Por Isahxar eliris la kvara loto, por la Isahxaridoj, laux iliaj familioj.
19:18 Kaj ilia limo estis:Jizreel kaj Kesulot kaj SXunem
19:19 kaj HXafaraim kaj SXion kaj Anahxarat
19:20 kaj Rabit kaj Kisxjon kaj Abec
19:21 kaj Remet kaj En-Ganim kaj En-HXada kaj Bet-Pacec.
19:22 Kaj la limo kuntusxigxas al Tabor kaj SXahxacima kaj Bet-SXemesx; kaj ilia limo finigxas cxe Jordan:dek ses urboj kaj iliaj vilagxoj.
19:23 Tio estas la posedajxo de la tribo de la Isahxaridoj, laux iliaj familioj, la urboj kaj iliaj vilagxoj.
19:24 Kaj la kvina loto eliris por la tribo de la Asxeridoj, laux iliaj familioj.
19:25 Kaj ilia limo estis:HXelkat kaj HXali kaj Beten kaj Ahxsxaf
19:26 kaj Alamelehx kaj Amad kaj Misxal. Kaj gxi kuntusxigxas al Karmel okcidente, kaj al SXihxor-Libnat.
19:27 Kaj gxi returnigxas oriente al Bet-Dagon, kaj kuntusxigxas al Zebulun kaj al la valo Jiftahx-El norde, al Bet-Emek kaj Neiel, kaj eliras al Kabul maldekstre.
19:28 Kaj Ebron kaj Rehxob kaj HXamon kaj Kana gxis Granda Cidon.
19:29 Kaj la limo returnigxas al Rama kaj al la fortikigita urbo Tiro; kaj la limo returnigxas al HXosa, kaj finigxas cxe la maro, de HXebel gxis Ahxzib;
19:30 kaj Uma kaj Afek kaj Rehxob:dudek du urboj kaj iliaj vilagxoj.
19:31 Tio estas la posedajxo de la tribo de la Asxeridoj, laux iliaj familioj, tiuj urboj kaj iliaj vilagxoj.
19:32 Por la Naftaliidoj eliris la sesa loto, por la Naftaliidoj, laux iliaj familioj.
19:33 Kaj ilia limo estis de HXelef, de la kverkaro cxe Caananim, Adami-  Nekeb, kaj Jabneel, gxis Lakum; kaj gxi finigxas cxe Jordan.
19:34 Kaj la limo turnigxas okcidenten al Aznot-Tabor, kaj eliras de tie al HXukok, kaj kuntusxigxas al Zebulun sude, kaj al Asxer gxi kuntusxigxas okcidente, kaj al Jehuda cxe Jordan oriente.
19:35 Kaj fortikigitaj urboj:Cidim, Cer kaj HXamat, Rakat kaj Kineret
19:36 kaj Adama kaj Rama kaj HXacor
19:37 kaj Kedesx kaj Edrei kaj En-HXacor
19:38 kaj Jiron kaj Migdal-El, HXorem kaj Bet-Anat kaj Bet-SXemesx:dek naux urboj kaj iliaj vilagxoj.
19:39 Tio estas la posedajxo de la tribo de la Naftaliidoj, laux iliaj familioj, la urboj kaj iliaj vilagxoj.
19:40 Por la tribo de la Danidoj, laux iliaj familioj, eliris la sepa loto.
19:41 Kaj la limo de ilia posedajxo estis:Corea kaj Esxtaol kaj Ir-SXemesx
19:42 kaj SXaalabin kaj Ajalon kaj Jitla
19:43 kaj Elon kaj Timna kaj Ekron
19:44 kaj Elteke kaj Gibeton kaj Baalat
19:45 kaj Jehud kaj Bene-Berak kaj Gat-Rimon
19:46 kaj Me-Jarkon kaj Rakon, kun la limo apud Jafo.
19:47 Kaj tie finigxas la limo de la Danidoj. Kaj la Danidoj iris kaj militis kontraux Lesxem, kaj prenis gxin kaj batis gxin per glavo, kaj ekposedis gxin kaj enlogxigxis en gxi, kaj donis al Lesxem la nomon Dan, laux la nomo de Dan, ilia patro.
19:48 Tio estas la posedajxo de la tribo de la Danidoj, laux iliaj familioj,  tiuj urboj kaj iliaj vilagxoj.
19:49 Kaj ili finis la dividadon de la lando laux gxiaj limoj; kaj la Izraelidoj donis al Josuo, filo de Nun, heredan posedajxon inter si.
19:50 Laux la ordono de la Eternulo ili donis al li la urbon, kiun li petis,  Timnat-Serahx sur la monto de Efraim; kaj li konstruis la urbon kaj logxis en gxi.
19:51 Tio estas la posedajxoj, kiujn la pastro Eleazar, kaj Josuo, filo de Nun, kaj la familiestroj disdividis al la triboj de la Izraelidoj laux loto,  en SXilo, antaux la Eternulo, antaux la pordo de la tabernaklo de kunveno.  Kaj ili finis la dividadon de la lando.
20:1 Kaj la Eternulo ekparolis al Josuo, dirante:
20:2 Diru al la Izraelidoj jene:Arangxu al vi la urbojn de rifugxo, pri kiuj Mi parolis al vi per Moseo,
20:3 por ke tien povu forkuri mortiginto, kiu mortigis homon per eraro kaj ne sciante; kaj ili estu cxe vi rifugxejo kontraux vengxanto pro sango.
20:4 Kaj li forkuros al unu el tiuj urboj, kaj starigxos antaux la pordego de la urbo, kaj rakontos al la plejagxuloj de tiu urbo sian aferon; kaj ili enprenos lin en la urbon al si, kaj donos al li lokon, por ke li logxu cxe ili.
20:5 Kaj kiam la sangovengxanto postkuros lin, ili ne transdonu la mortiginton en liajn manojn; cxar senintence li mortigis sian proksimulon,  kaj ne estis malamiko de li de antauxe.
20:6 Kaj li logxos en tiu urbo, gxis li starigxos antaux la komunumo por jugxo, gxis la morto de la granda pastro, kiu estos en tiu tempo. Tiam la mortiginto reiru, kaj venu en sian urbon kaj al sia domo, en la urbon, el kiu li forkuris.
20:7 Kaj ili konsekris la urbon Kedesx en Galileo, sur la monto de Naftali,  kaj SXehxem, sur la monto de Efraim, kaj Kirjat-Arba (tio estas HXebron), sur la monto de Jehuda.
20:8 Kaj transe de Jordan, oriente de Jerihxo, ili donis:Becer, en la dezerto, sur la ebenajxo, de la tribo de Ruben, kaj Ramot en Gilead, de la tribo de Gad, kaj Golan en Basxan, de la tribo de Manase.
20:9 Tiuj urboj estis destinitaj por cxiuj Izraelidoj, kaj por la fremduloj,  kiuj logxas inter ili, por ke tien povu forkuri cxiu, kiu mortigis homon per eraro, kaj por ke li ne mortu de la mano de sangovengxanto, gxis li starigxos antaux la komunumo.
21:1 Kaj la familiestroj de la Levidoj aliris al la pastro Eleazar, kaj al Josuo, filo de Nun, kaj al la familiestroj de la triboj de la Izraelidoj,
21:2 kaj ekparolis al ili en SXilo, en la lando Kanaana, dirante:La Eternulo ordonis per Moseo doni al ni urbojn por logxi, kaj iliajn cxirkauxajxojn por niaj brutoj.
21:3 Tiam la Izraelidoj donis al la Levidoj el siaj posedajxoj, konforme al la ordono de la Eternulo, tiujn urbojn kaj iliajn cxirkauxajxojn.
21:4 Kaj eliris la loto por la familio de la Kehatidoj; kaj al la filoj de la pastro Aaron, el la Levidoj, estis donitaj de la tribo de Jehuda kaj de la tribo de la Simeonidoj kaj de la tribo de Benjamen, per loto, dek tri urboj.
21:5 Kaj al la ceteraj filoj de Kehat estis donitaj de la familioj de la tribo de Efraim kaj de la tribo de Dan kaj de la duontribo de Manase, per loto, dek urboj.
21:6 Kaj al la filoj de Gersxon estis donitaj de la familioj de la tribo de Isahxar kaj de la tribo de Asxer kaj de la tribo de Naftali kaj de la duontribo de Manase en Basxan, per loto, dek tri urboj.
21:7 Al la filoj de Merari, laux iliaj familioj, estis donitaj de la tribo de Ruben kaj de la tribo de Gad kaj de la tribo de Zebulun dek du urboj.
21:8 Kaj la Izraelidoj donis al la Levidoj per loto tiujn urbojn kaj iliajn cxirkauxajxojn, kiel ordonis la Eternulo per Moseo.
21:9 Kaj ili donis de la tribo de la Jehudaidoj kaj de la tribo de la Simeonidoj tiujn urbojn, kies nomojn ili difinis.
21:10 Al la filoj de Aaron el la familioj de la Kehatidoj, el la Levidoj- cxar ilia estis la loto unua-
21:11 al ili oni donis la urbon de Arba, patro de Anak (tio estas, la urbon HXebron), sur la monto de Jehuda, kaj gxiajn suburbajxojn cxirkaux gxi.
21:12 Kaj la kampon de la urbo kaj gxiajn vilagxojn oni donis al Kaleb, filo de Jefune, kiel proprajxon.
21:13 Kaj al la filoj de la pastro Aaron oni donis la urbon de rifugxo por mortiginto HXebron kaj gxiajn cxirkauxajxojn, kaj Libna kaj gxiajn cxirkauxajxojn,
21:14 kaj Jatir kaj gxiajn cxirkauxajxojn, kaj Esxtemoa kaj gxiajn cxirkauxajxojn,
21:15 kaj HXolon kaj gxiajn cxirkauxajxojn, kaj Debir kaj gxiajn cxirkauxajxojn,
21:16 kaj Ain kaj gxiajn cxirkauxajxojn, kaj Juta kaj gxiajn cxirkauxajxojn,  Bet-SXemesx kaj gxiajn cxirkauxajxojn:naux urbojn de tiuj du triboj.
21:17 Kaj de la tribo de Benjamen:Gibeon kaj gxiajn cxirkauxajxojn, Geba kaj gxiajn cxirkauxajxojn,
21:18 Anatot kaj gxiajn cxirkauxajxojn, kaj Almon kaj gxiajn cxirkauxajxojn:kvar urbojn.
21:19 La nombro de cxiuj urboj de la Aaronidoj, la pastroj, estis dek tri urboj kaj iliaj cxirkauxajxoj.
21:20 Kaj por la familioj de la Kehatidoj, la Levidoj, la restintaj el la Kehatidoj, la urboj de ilia loto estis de la tribo de Efraim.
21:21 Kaj oni donis al ili la rifugxurbon por mortiginto SXehxem kaj gxiajn cxirkauxajxojn, sur la monto de Efraim, kaj Gezer kaj gxiajn cxirkauxajxojn,
21:22 kaj Kibcaim kaj gxiajn cxirkauxajxojn, kaj Bet-HXoron kaj gxiajn cxirkauxajxojn:kvar urbojn.
21:23 Kaj de la tribo de Dan:Elteke kaj gxiajn cxirkauxajxojn, Gibeton kaj gxiajn cxirkauxajxojn,
21:24 Ajalon kaj gxiajn cxirkauxajxojn, Gat-Rimon kaj gxiajn cxirkauxajxojn:kvar urbojn.
21:25 Kaj de la duontribo de Manase:Taanahx kaj gxiajn cxirkauxajxojn, kaj Gat-Rimon kaj gxiajn cxirkauxajxojn:du urbojn.
21:26 La nombro de cxiuj urboj kun iliaj cxirkauxajxoj por la familioj de la restintaj Kehatidoj estis dek.
21:27 Kaj al la Gersxonidoj, el la familioj de la Levidoj, oni donis de la duontribo de Manase la rifugxurbon por mortiginto Golan en Basxan kaj gxiajn cxirkauxajxojn, kaj Beesxtera kaj gxiajn cxirkauxajxojn:du urbojn.
21:28 Kaj de la tribo de Isahxar:Kisxjon kaj gxiajn cxirkauxajxojn, Dabrat kaj gxiajn cxirkauxajxojn,
21:29 Jarmut kaj gxiajn cxirkauxajxojn, En-Ganim kaj gxiajn cxirkauxajxojn:kvar urbojn.
21:30 Kaj de la tribo de Asxer:Misxal kaj gxiajn cxirkauxajxojn, Abdon kaj gxiajn cxirkauxajxojn,
21:31 HXelkat kaj gxiajn cxirkauxajxojn, kaj Rehxob kaj gxiajn cxirkauxajxojn:kvar urbojn.
21:32 Kaj de la tribo de Naftali:la rifugxurbon por mortiginto Kedesx en Galileo kaj gxiajn cxirkauxajxojn, kaj HXamot-Dor kaj gxiajn cxirkauxajxojn,  kaj Kartan kaj gxiajn cxirkauxajxojn:tri urbojn.
21:33 La nombro de cxiuj urboj de la Gersxonidoj, laux iliaj familioj, estis dek tri urboj kaj iliaj cxirkauxajxoj.
21:34 Kaj al la familioj de la Merariidoj, la ceteraj Levidoj, oni donis de la tribo de Zebulun:Jokneam kaj gxiajn cxirkauxajxojn, Karta kaj gxiajn cxirkauxajxojn,
21:35 Dimna kaj gxiajn cxirkauxajxojn, Nahalal kaj gxiajn cxirkauxajxojn:kvar urbojn.
21:36 Kaj de la tribo de Ruben:Becer kaj gxiajn cxirkauxajxojn, kaj Jahac kaj gxiajn cxirkauxajxojn,
21:37 Kedemot kaj gxiajn cxirkauxajxojn, kaj Mefaat kaj gxiajn cxirkauxajxojn:kvar urbojn.
21:38 Kaj de la tribo de Gad:la rifugxurbon por mortiginto Ramot en Gilead kaj gxiajn cxirkauxajxojn, kaj Mahxanaim kaj gxiajn cxirkauxajxojn,
21:39 HXesxbon kaj gxiajn cxirkauxajxojn, Jazer kaj gxiajn cxirkauxajxojn:kune kvar urbojn.
21:40 La nombro de cxiuj urboj, kiujn lote ricevis la Merariidoj, laux iliaj familioj, la restintaj el la familioj de la Levidoj, estis dek du.
21:41 La nombro de cxiuj urboj de la Levidoj meze de la posedajxoj de la Izraelidoj estis kvardek ok urboj kaj iliaj cxirkauxajxoj.
21:42 Tiuj urboj estis cxiu urbo kun gxiaj cxirkauxajxoj; tiel estis kun cxiuj tiuj urboj.
21:43 Kaj la Eternulo donis al la Izraelidoj la tutan landon, kiun doni Li jxuris al iliaj patroj; kaj ili ekposedis gxin kaj enlogxigxis en gxi.
21:44 Kaj la Eternulo donis al ili trankvilecon cxirkauxe, konforme al cxio,  kion Li jxuris al iliaj patroj; kaj neniu homo el cxiuj iliaj malamikoj rezistis antaux ili; cxiujn iliajn malamikojn la Eternulo transdonis en iliajn manojn.
21:45 Ne mankis ecx unu vorto el cxiuj bonaj vortoj, kiujn la Eternulo diris al la domo de Izrael; cxio plenumigxis.
22:1 Tiam Josuo alvokis la Rubenidojn kaj la Gadidojn kaj la duontribon de Manase;
22:2 kaj li diris al ili:Vi plenumis cxion, kion ordonis al vi Moseo,  servanto de la Eternulo, kaj vi obeis mian vocxon en cxio, kion mi ordonis al vi.
22:3 Vi ne forlasis viajn fratojn dum longa tempo gxis nun, kaj vi plenumis la deciditajxon laux la ordono de la Eternulo, via Dio.
22:4 Nun la Eternulo, via Dio, donis ripozon al viaj fratoj, kiel Li diris al ili; turnu do vin nun, kaj iru al viaj tendoj sur la teron de via posedajxo,  kiun donis al vi Moseo, servanto de la Eternulo, transe de Jordan.
22:5 Sed forte penu plenumi la ordonojn kaj la instruon, kiujn donis al vi Moseo, servanto de la Eternulo, por ami la Eternulon, vian Dion, kaj iri laux cxiuj Liaj vojoj kaj observi Liajn ordonojn kaj alfortikigxi al Li kaj servi al Li per via tuta koro kaj per via tuta animo.
22:6 Kaj Josuo benis ilin kaj forliberigis ilin; kaj ili iris al siaj tendoj.
22:7 Kaj al unu duono de la tribo de Manase Moseo donis posedajxon en Basxan,  kaj al la dua duono Josuo donis posedajxon kun iliaj fratoj transe de Jordan,  okcidente. Kaj kiam Josuo forliberigis ilin al iliaj tendoj, li benis ilin.
22:8 Kaj li diris al ili jene:Kun granda ricxajxo vi reiras nun al viaj tendoj, kaj kun tre granda brutaro, kun argxento kaj kun oro kaj kun kupro kaj kun fero, kaj kun tre multe da vestoj; dividu la militakiron, kiun vi ricevis de viaj malamikoj, kun viaj fratoj.
22:9 Kaj turnigxis la Rubenidoj kaj la Gadidoj kaj la duontribo de Manase,  kaj foriris de la Izraelidoj el SXilo, kiu estas en la lando Kanaana, por iri en la landon Gilead, en la landon de ilia posedajxo, kiun ili ekposedis laux la ordono de la Eternulo per Moseo.
22:10 Kaj ili venis en la distriktojn cxe Jordan, kiuj estas en la lando Kanaana; kaj la Rubenidoj kaj la Gadidoj kaj la duontribo de Manase konstruis tie altaron cxe Jordan, altaron grandan kaj bonaspektan.
22:11 Kaj auxdis la Izraelidoj:Jen la Rubenidoj kaj la Gadidoj kaj la duontribo de Manase konstruis altaron apud la lando Kanaana, en la distriktoj de Jordan, sur la flanko de la Izraelidoj.
22:12 Kaj kiam la Izraelidoj tion auxdis, tiam la tuta komunumo de la Izraelidoj kolektigxis en SXilo, por iri kontraux ilin milite.
22:13 Kaj la Izraelidoj sendis al la Rubenidoj kaj la Gadidoj kaj la duontribo de Manase en la landon Gilead Pinehxason, filon de la pastro Eleazar,
22:14 kaj kun li dek cxefojn, po unu cxefo el tribo, el cxiuj triboj de Izrael; kaj cxiu el ili estis estro de patrodomo inter la miloj de Izrael.
22:15 Kaj ili venis al la Rubenidoj kaj la Gadidoj kaj la duontribo de Manase en la landon Gilead, kaj ekparolis al ili, dirante:
22:16 Tiel diras la tuta komunumo de la Eternulo:Kio estas cxi tiu krimo,  kiun vi faris kontraux la Dio de Izrael, forturnigxinte hodiaux de la Eternulo, konstruinte al vi altaron kaj ribelante hodiaux kontraux la Eternulo?
22:17 CXu ne suficxas al ni la krimo pri Peor, de kiu ni ne purigxis gxis la nuna tago kaj pro kiu trafis frapo la komunumon de Izrael?
22:18 Kaj vi forturnigxas nun de la Eternulo! estos tiel:hodiaux vi ribelas kontraux la Eternulo, kaj morgaux Li koleros kontraux la tuta komunumo de Izrael.
22:19 Se la lando de via posedajxo sxajnas al vi malpura, tiam transiru en la landon de la posedajxo de la Eternulo, en kiu staras la logxejo de la Eternulo, kaj prenu posedajxon inter ni; sed kontraux la Eternulo ne ribelu,  kaj kontraux ni ne ribelu, konstruante al vi altaron krom la altaro de la Eternulo, nia Dio.
22:20 Jen, Ahxan, filo de Zerahx, faris krimon koncerne la anatemitajxon, kaj la kolero estis kontraux la tuta komunumo de Izrael, kaj ne li sola mortis pro sia krimo.
22:21 Kaj respondis la Rubenidoj kaj la Gadidoj kaj la duontribo de Manase,  kaj diris al la milestroj de Izrael:
22:22 Dio de la dioj, la Eternulo, Dio de la dioj, la Eternulo, Li scias, kaj Izrael sciu; se ni agis pro ribelo aux por defali de la Eternulo, tiam Li ne helpu nin hodiaux.
22:23 Se ni konstruis al ni la altaron por tio, ke ni defalu de la Eternulo,  aux ke ni alportu sur gxi bruloferon kaj farunoferon, aux ke ni faru sur gxi pacoferojn, tiam la Eternulo nin punu.
22:24 Ni faris tion pro zorgo pri tio, ke morgaux ne diru viaj filoj al niaj filoj:Kion komunan vi havas kun la Eternulo, Dio de Izrael?
22:25 kiel limon inter ni kaj vi, Rubenidoj kaj Gadidoj, la Eternulo metis Jordanon; vi ne havas parton en la Eternulo. Kaj tiamaniere viaj filoj malhelpus niajn filojn respekti la Eternulon.
22:26 Tial ni diris:Ni konstruu al ni altaron, ne por brulofero nek por aliaj oferoj,
22:27 sed nur por ke gxi estu atesto inter ni kaj vi kaj inter niaj estontaj generacioj, ke ni havas la rajton fari servon al la Eternulo antaux Li per niaj bruloferoj kaj per niaj bucxoferoj kaj per niaj pacoferoj, kaj por ke ne diru viaj filoj morgaux al niaj filoj:Vi ne havas parton en la Eternulo.
22:28 Kaj ni pensis:Se ili diros tion al ni kaj al niaj estontaj generacioj,  tiam ni diros:Vidu la similajxon de la altaro de la Eternulo, kiun faris niaj patroj, ne por brulofero nek por bucxofero, sed nur kiel ateston inter ni kaj vi.
22:29 Malproksima de ni estas la deziro ribeli kontraux la Eternulo kaj defali hodiaux de la Eternulo, konstrui altaron por brulofero, por farunofero kaj por bucxofero, krom la altaro de la Eternulo, nia Dio, kiu estas antaux Lia tabernaklo.
22:30 Kaj la pastro Pinehxas, kaj la cxefoj de la komunumo, kaj la milestroj de Izrael, kiuj estis kun li, auxdis la vortojn, kiujn diris la Rubenidoj kaj la Gadidoj kaj la Manaseidoj, kaj tio placxis al ili.
22:31 Kaj la pastro Pinehxas, filo de Eleazar, diris al la Rubenidoj kaj la Gadidoj kaj la Manaseidoj:Nun ni scias, ke la Eternulo estas inter ni, cxar vi ne faris kontraux la Eternulo tiun krimon; vi savis la Izraelidojn kontraux la mano de la Eternulo.
22:32 Kaj la pastro Pinehxas, filo de Eleazar, kaj la cxefoj reiris de la Rubenidoj kaj la Gadidoj el la lando Gilead en la landon Kanaanan, al la Izraelidoj, kaj alportis al ili respondon.
22:33 Kaj tio placxis al la Izraelidoj; kaj la Izraelidoj benis Dion, kaj ne havis plu la intencon iri kontraux ilin milite, por ruinigi la landon, en kiu logxis la Rubenidoj kaj la Gadidoj.
22:34 Kaj la Rubenidoj kaj la Gadidoj donis nomon al la altaro:ke gxi estu atesto inter ni, ke la Eternulo estas la Dio.
23:1 Longan tempon post kiam la Eternulo donis al Izrael ripozon kontraux cxiuj iliaj malamikoj cxirkauxe, Josuo maljunigxis, atingis profundan agxon.
23:2 Tiam Josuo alvokis la tutan Izrael, iliajn plejagxulojn kaj cxefojn kaj jugxistojn kaj observistojn, kaj diris al ili:Mi maljunigxis, mi atingis profundan agxon.
23:3 Kaj vi vidis cxion, kion faris la Eternulo, via Dio, al cxiuj tiuj popoloj antaux vi; cxar la Eternulo, via Dio, mem batalis por vi.
23:4 Vidu, mi dividis por vi lote tiujn restintajn popolojn, kiel posedajxon por viaj triboj, komencante de Jordan, kaj cxiujn popolojn, kiujn mi ekstermis, gxis la Granda Maro, kie subiras la suno.
23:5 Kaj la Eternulo, via Dio, forpusxos ilin de antaux vi kaj forpelos ilin de antaux vi; kaj vi ekposedos ilian landon, kiel diris al vi la Eternulo,  via Dio.
23:6 Penu do bone, ke vi observu kaj plenumu cxion, skribitan en la libro de instruo de Moseo, ne forklinigxante de gxi dekstren nek maldekstren,
23:7 ne komunikigxante kun tiuj popoloj, kiuj restis kun vi; kaj la nomon de iliaj dioj ne citu, kaj ne jxuru per ili, kaj ne servu al ili, kaj ne adoru ilin;
23:8 nur al la Eternulo, via Dio, alfortikigxu, kiel vi faris gxis la nuna tago.
23:9 Kaj la Eternulo forpelis de antaux vi popolojn grandajn kaj fortajn; kaj neniu rezistis antaux vi gxis la nuna tago.
23:10 Unu el vi forpelas milon; cxar la Eternulo, via Dio, mem batalas por vi, kiel Li diris al vi.
23:11 Gardu do bone viajn animojn, por ami la Eternulon, vian Dion.
23:12 CXar se vi forklinigxos, kaj aligxos al tiuj restintaj popoloj, kiuj restis kun vi, kaj vi boparencigxos kun ili, kaj vi iros al ili kaj ili al vi:
23:13 tiam sciu, ke la Eternulo, via Dio, ne plu forpelos tiujn popolojn de antaux vi; kaj ili farigxos por vi kaptilo kaj reto, kaj vipo por viaj flankoj, kaj pikilo por viaj okuloj, gxis vi forpereos de sur tiu bona tero,  kiun donis al vi la Eternulo, via Dio.
23:14 Nun mi ekiras hodiaux la vojon de la tuta mondo; kaj vi sciu per via tuta koro kaj per via tuta animo, ke ne restis neplenumita ecx unu vorto el cxiuj bonaj vortoj, kiujn la Eternulo, via Dio, diris pri vi; cxio plenumigxis por vi, ne mankis el gxi ecx unu vorto.
23:15 Sed kiel plenumigxis por vi cxiuj bonaj vortoj, kiujn la Eternulo, via Dio, diris al vi, tiel la Eternulo venigos sur vin cxion malbonan, gxis Li ekstermos vin de sur tiu bona tero, kiun donis al vi la Eternulo, via Dio.
23:16 Se vi malobeos la interligon de la Eternulo, via Dio, kiun Li starigis kun vi, kaj vi iros kaj servos al aliaj dioj kaj adoros ilin:tiam ekflamos kontraux vin la kolero de la Eternulo, kaj vi forpereos rapide de sur la bona tero, kiun Li donis al vi.
24:1 Kaj Josuo kunvenigis cxiujn tribojn de Izrael en SXehxemon, kaj alvokis la plejagxulojn de Izrael kaj iliajn cxefojn kaj jugxistojn kaj observistojn;  kaj ili starigxis antaux Dio.
24:2 Kaj Josuo diris al la tuta popolo:Tiel diris la Eternulo, Dio de Izrael:Transe de la Rivero logxis viaj patroj en la tempo antikva, Terahx,  patro de Abraham kaj patro de Nahxor; kaj ili servis al aliaj dioj.
24:3 Sed Mi prenis vian patron Abraham de trans la Rivero kaj kondukis lin tra la tuta lando Kanaana, kaj Mi multigis lian idaron, kaj Mi donis al li Isaakon.
24:4 Kaj Mi donis al Isaak Jakobon kaj Esavon; kaj Mi donis al Esav la monton Seir, ke li posedu gxin; sed Jakob kaj liaj filoj foriris en Egiptujon.
24:5 Kaj Mi sendis Moseon kaj Aaronon, kaj frapis Egiptujon, kiel Mi faris inter ili; kaj poste Mi elkondukis vin.
24:6 Kaj Mi elkondukis viajn patrojn el Egiptujo; kaj vi venis al la maro.  Kaj la Egiptoj postkuris viajn patrojn per cxaroj kaj rajdantoj gxis la Rugxa Maro.
24:7 Kaj ili ekkriis al la Eternulo, kaj Li aperigis mallumon inter vi kaj la Egiptoj, kaj venigis sur ilin la maron kaj kovris ilin. Kaj viaj okuloj vidis, kion Mi faris en Egiptujo; kaj vi logxis en la dezerto dum longa tempo.
24:8 Kaj Mi venigis vin al la lando de la Amoridoj, kiuj logxas transe de Jordan, kaj ili militis kontraux vi; kaj Mi transdonis ilin en viajn manojn,  kaj vi ekposedis ilian landon, kaj Mi ekstermis ilin antaux vi.
24:9 Kaj levigxis Balak, filo de Cipor, regxo de Moab, kaj militis kontraux Izrael, kaj sendis kaj alvokis Bileamon, filon de Beor, por malbeni vin.
24:10 Sed Mi ne volis auxskulti Bileamon; kaj li benis vin, kaj Mi savis vin el liaj manoj.
24:11 Kaj vi transiris Jordanon kaj venis al Jerihxo; kaj militis kontraux vi la logxantoj de Jerihxo, la Amoridoj kaj la Perizidoj kaj la Kanaanidoj kaj la HXetidoj kaj la Girgasxidoj, la HXividoj kaj la Jebusidoj; sed Mi transdonis ilin en viajn manojn.
24:12 Kaj Mi sendis antaux vi krabrojn, kaj ili forpelis de vi la du regxojn de la Amoridoj; ne per via glavo, kaj ne per via pafarko.
24:13 Kaj Mi donis al vi landon, pri kiu vi ne laboris, kaj urbojn, kiujn vi ne konstruis, kaj vi logxas en ili; de vinbergxardenoj kaj olivarboj, kiujn vi ne plantis, vi mangxas.
24:14 Timu do la Eternulon, kaj servu al Li fidele kaj vere; kaj forpusxu la diojn, al kiuj servis viaj patroj transe de la Rivero kaj en Egiptujo, kaj servu al la Eternulo.
24:15 Sed se ne placxas al vi servi al la Eternulo, tiam elektu al vi hodiaux, al kiu vi volas servi:cxu al la dioj, al kiuj servis viaj patroj,  kiuj logxis transe de la Rivero, cxu al la dioj de la Amoridoj, en kies lando vi logxas; sed mi kaj mia domo servos al la Eternulo.
24:16 Tiam la popolo respondis kaj diris:Malproksima de ni estas la deziro forlasi la Eternulon kaj servi al aliaj dioj;
24:17 cxar la Eternulo estas nia Dio, Li, kiu elkondukis nin kaj niajn patrojn el Egiptujo, el la domo de sklaveco, kaj kiu faris antaux niaj okuloj tiujn grandajn signojn, kaj gardis nin dum la tuta vojo, kiun ni iris, kaj inter cxiuj popoloj, tra kies mezo ni trairis.
24:18 Kaj la Eternulo forpelis antaux ni cxiujn popolojn, kaj la Amoridojn,  kiuj logxis en la lando. Ni do ankaux servos al la Eternulo; cxar Li estas nia Dio.
24:19 Kaj Josuo diris al la popolo:Vi ne povas servi al la Eternulo; cxar Li estas Dio sankta, Dio severa; Li ne estos indulga kontraux viaj malbonagoj kaj pekoj.
24:20 Se vi forlasos la Eternulon kaj servos al fremdaj dioj, tiam Li Sin turnos kaj faros al vi malbonon kaj ekstermos vin, post kiam Li faris al vi bonon.
24:21 Kaj la popolo diris al Josuo:Ne, nur al la Eternulo ni servos.
24:22 Kaj Josuo diris al la popolo:Vi estas atestantoj pri vi, ke vi elektis al vi la Eternulon, por servi al Li. Kaj ili respondis:Ni estas atestantoj.
24:23 Nun forpusxu do la fremdajn diojn, kiuj estas inter vi, kaj turnu vian koron al la Eternulo, Dio de Izrael.
24:24 Kaj la popolo diris al Josuo:Al la Eternulo, nia Dio, ni servos, kaj Lian vocxon ni obeos.
24:25 Kaj Josuo faris interligon kun la popolo en tiu tago, kaj donis al gxi legxojn kaj regulojn en SXehxem.
24:26 Kaj Josuo skribis tiujn vortojn en la libron de instruo de Dio, kaj li prenis grandan sxtonon, kaj starigis gxin tie sub la kverko, kiu estis apud la sanktejo de la Eternulo.
24:27 Kaj Josuo diris al la tuta popolo:Jen cxi tiu sxtono estos por ni atestanto; cxar gxi auxdis cxiujn vortojn de la Eternulo, kiujn Li diris al ni; kaj gxi estu atestanto pri vi, por ke vi ne forneu vian Dion.
24:28 Kaj Josuo forliberigis la popolon, cxiun al lia posedajxo.
24:29 Post tiu okazintajxo mortis Josuo, filo de Nun, servanto de la Eternulo, havante la agxon de cent dek jaroj.
24:30 Kaj oni enterigis lin inter la limoj de lia posedajxo en Timnat-Serahx,  kiu estas sur la monto de Efraim, norde de la monto Gaasx.
24:31 Kaj Izrael servis al la Eternulo dum la tuta vivo de Josuo, kaj dum la tuta vivo de la plejagxuloj, kiuj vivis longe post Josuo, kaj kiuj sciis cxiujn farojn de la Eternulo, kiujn Li faris al Izrael.
24:32 Kaj la ostojn de Jozef, kiujn la Izraelidoj kunportis el Egiptujo, oni enterigis en SXehxem, sur la kampoparto, kiun Jakob acxetis de la filoj de HXamor, patro de SXehxem, pro cent kesitoj, kaj kiu farigxis posedajxo de la filoj de Jozef.
24:33 Kaj Eleazar, filo de Aaron, mortis; kaj oni enterigis lin sur la monteto de Pinehxas, lia filo, la monteto, kiu estis donita al li sur la monto de Efraim.


Next: Judges

1:1 Post la morto de Josuo la Izraelidoj demandis la Eternulon, dirante:Kiu el ni plej antauxe devas iri kontraux la Kanaanidojn, por militi kontraux ili?
1:2 Kaj la Eternulo diris:Jehuda iros; jen Mi transdonas la landon en liajn manojn.
1:3 Tiam Jehuda diris al sia frato Simeon:Iru kun mi en mian sorton, kaj ni militos kontraux la Kanaanidoj; kaj mi ankaux iros kun vi en vian sorton. Kaj Simeon iris kun li.
1:4 Kaj Jehuda iris, kaj la Eternulo transdonis en liajn manojn la Kanaanidojn kaj la Perizidojn; kaj ili batis el ili en Bezek dek mil homojn.
1:5 Kaj ili renkontis Adoni-Bezekon en Bezek kaj batalis kontraux li kaj venkobatis la Kanaanidojn kaj la Perizidojn.
1:6 Kaj Adoni-Bezek forkuris; sed ili postkuris lin kaj kaptis lin kaj dehakis la dikfingrojn de liaj manoj kaj piedoj.
1:7 Kaj Adoni-Bezek diris:Sepdek regxoj kun dehakitaj dikfingroj de la manoj kaj piedoj kolektadis panrestajxojn sub mia tablo; kiel mi agis, tiel Dio repagis al mi. Kaj oni venigis lin en Jerusalemon, kaj li mortis tie.
1:8 Kaj la Jehudaidoj militis kontraux Jerusalem kaj prenis gxin kaj venkobatis gxin per glavo, kaj la urbon ili forbruligis.
1:9 Poste la Jehudaidoj iris, por militi kontraux la Kanaanidoj, kiuj logxis sur la monto kaj en la suda regiono kaj sur la malaltajxo.
1:10 Kaj Jehuda iris al la Kanaanidoj, kiuj logxis en HXebron (la nomo de HXebron antauxe estis Kirjat-Arba), kaj venkobatis SXesxajon kaj Ahximanon kaj Talmajon.
1:11 Kaj de tie li iris al la logxantoj de Debir (la nomo de Debir antauxe estis Kirjat-Sefer).
1:12 Kaj Kaleb diris:Kiu venkobatos Kirjat-Seferon kaj prenos gxin, al tiu mi donos mian filinon Ahxsa kiel edzinon.
1:13 Kaj prenis gxin Otniel, filo de Kenaz, la pli juna frato de Kaleb; kaj li donis al li sian filinon Ahxsa kiel edzinon.
1:14 Kaj kiam sxi venis, sxi instigis lin peti de sxia patro kampon. Kaj sxi malsuprenigxis de la azeno; kaj Kaleb diris al sxi:Kio estas al vi?
1:15 Kaj sxi diris al li:Donu al mi benon; cxar vi donis al mi teron sudflankan, tial donu al mi ankaux akvofontojn. Kaj Kaleb donis al sxi fontojn suprajn kaj fontojn malsuprajn.
1:16 Kaj la idoj de la Kenido, bofrato de Moseo, iris el la urbo de Palmoj kun la idoj de Jehuda en la dezerton de Jehuda, kiu estas sude de Arad; kaj ili venis kaj eklogxis kune kun la popolo.
1:17 Kaj Jehuda iris kun sia frato Simeon, kaj ili venkobatis la Kanaanidojn,  kiuj logxis en Cefat, kaj detruis gxin, kaj donis al la urbo la nomon HXorma.
1:18 Kaj Jehuda prenis la urbojn Gaza kun gxiaj limoj kaj Asxkelon kun gxiaj limoj kaj Ekron kun gxiaj limoj.
1:19 Kaj la Eternulo estis kun Jehuda, kaj li ekposedis la monton. Sed li ne povis forpeli la logxantojn de la valo, cxar ili havis ferajn cxarojn.
1:20 Kaj oni donis al Kaleb HXebronon, kiel diris Moseo; kaj li elpelis el tie la tri filojn de Anak.
1:21 Sed la Jebusidojn, kiuj logxis en Jerusalem, la Benjamenidoj ne elpelis;  kaj la Jebusidoj logxis kun la Benjamenidoj en Jerusalem gxis la nuna tago.
1:22 Kaj iris ankaux la Jozefidoj al Bet-El; kaj la Eternulo estis kun ili.
1:23 Kaj la Jozefidoj esplorrigardis Bet-Elon (la nomo de la urbo antauxe estis Luz).
1:24 Kaj la esplorrigardantoj vidis viron, irantan el la urbo, kaj ili diris al li:Montru al ni la eniron en la urbon, kaj ni faros al vi favorajxon.
1:25 Kaj li montris al ili la eniron en la urbon, kaj ili venkobatis la urbon per glavo; sed tiun viron kaj lian tutan familion ili forliberigis.
1:26 Kaj la viro iris en la landon de la HXetidoj, kaj konstruis urbon, kaj donis al gxi la nomon Luz; tia estas gxia nomo gxis la nuna tago.
1:27 Kaj Manase ne ekposedis la urbojn Bet-SXean kun gxiaj urbetoj kaj Taanahx kun gxiaj urbetoj, kaj la logxantojn de Dor kaj de gxiaj urbetoj kaj la logxantojn de Jibleam kaj de gxiaj urbetoj kaj la logxantojn de Megido kaj de gxiaj urbetoj; kaj la Kanaanidoj plue logxis en tiu lando.
1:28 Kiam Izrael fortigxis, li faris la Kanaanidojn tributuloj, sed ne elpelis ilin.
1:29 Kaj Efraim ne elpelis la Kanaanidojn, kiuj logxis en Gezer; kaj la Kanaanidoj logxis inter li en Gezer.
1:30 Zebulun ne forpelis la logxantojn de Kitron, nek la logxantojn de Nahalol; kaj la Kanaanidoj logxis inter li, kaj farigxis tributuloj.
1:31 Asxer ne forpelis la logxantojn de Ako, nek la logxantojn de Cidon, nek de Ahxlab, nek de Ahxzib, nek de HXelba, nek de Afek, nek de Rehxob.
1:32 Kaj la Asxeridoj logxis meze de la Kanaanidoj, logxantoj de la lando;  cxar ili ne forpelis ilin.
1:33 Naftali ne forpelis la logxantojn de Bet-SXemesx, nek la logxantojn de Bet-Anat; kaj li logxis meze de la Kanaanidoj, logxantoj de la lando; kaj la logxantoj de Bet-SXemesx kaj de Bet-Anat farigxis liaj tributuloj.
1:34 Kaj la Amoridoj premis la Danidojn sur la monton, ne permesante al ili malsupreniri en la valon.
1:35 Kaj la Amoridoj plue logxis sur la monto HXeres, en Ajalon kaj en SXaalbim; sed la mano de la Jozefidoj pezis sur ili, kaj ili farigxis tributuloj.
1:36 Kaj la limo de la Amoridoj estis de la loko, kie levigxas Akrabim, de Sela pli alten.
2:1 Kaj venis angxelo de la Eternulo el Gilgal al Bohxim, kaj diris:Mi elkondukis vin el Egiptujo, kaj venigis vin en la landon, pri kiu Mi jxuris al viaj patroj, kaj Mi diris:Mi neniam rompos Mian interligon kun vi;
2:2 sed vi ne faru interligon kun la logxantoj de cxi tiu lando, iliajn altarojn detruu. Sed vi ne obeis Mian vocxon; kial vi tion faris?
2:3 Tial Mi diras:Mi ne forpelos ilin de vi, kaj ili estos por vi kaptilo,  kaj iliaj dioj estos por vi falilo.
2:4 Kaj kiam la angxelo de la Eternulo parolis tiujn vortojn al cxiuj Izraelidoj, la popolo levis sian vocxon kaj ploris.
2:5 Kaj ili donis al tiu loko la nomon Bohxim. Kaj ili tie bucxis oferojn al la Eternulo.
2:6 Kaj Josuo forliberigis la popolon, kaj la Izraelidoj iris cxiu al sia hereda parto, por ekposedi la landon.
2:7 Kaj la popolo servis al la Eternulo dum la tuta vivo de Josuo, kaj dum la tuta vivo de la plejagxuloj, kiuj vivis longe post Josuo, kaj kiuj vidis cxiujn grandajn farojn de la Eternulo, kiujn Li faris al Izrael.
2:8 Kaj mortis Josuo, filo de Nun, servanto de la Eternulo, en la agxo de cent dek jaroj.
2:9 Kaj oni enterigis lin inter la limoj de lia posedajxo en Timnat-HXeres,  sur la monto de Efraim, norde de la monto Gaasx.
2:10 Kaj ankaux tiu tuta generacio alkolektigxis al siaj patroj; kaj aperis post ili generacio alia, kiu ne konis la Eternulon, nek la farojn, kiujn Li faris al Izrael.
2:11 Kaj la Izraelidoj faris malbonon antaux la okuloj de la Eternulo, kaj servis al Baaloj.
2:12 Kaj ili forlasis la Eternulon, Dion de iliaj patroj, kiu elkondukis ilin el la lando Egipta, kaj ili sekvis aliajn diojn, el la dioj de la popoloj,  kiuj estis cxirkaux ili, kaj ili adoris ilin, kaj kolerigis la Eternulon.
2:13 Kaj ili forlasis la Eternulon, kaj servis al Baal kaj al Asxtar.
2:14 Kaj ekflamis la kolero de la Eternulo kontraux Izrael, kaj Li transdonis ilin en la manojn de rabistoj, kiuj prirabis ilin, kaj Li vendis ilin en la manojn de iliaj malamikoj cxirkauxe; kaj ili ne povis plu sin teni antaux siaj malamikoj.
2:15 Kien ajn ili iris, la mano de la Eternulo estis kontraux ili por malbono, kiel la Eternulo diris kaj kiel la Eternulo jxuris al ili; kaj ili estis tre premataj.
2:16 Kaj la Eternulo starigis jugxistojn, kiuj savis ilin el la manoj de iliaj rabintoj;
2:17 tamen ankaux la jugxistojn ili ne obeis, sed ili malcxastis kun aliaj dioj kaj adoris ilin, rapide deklinigxis de la vojo, kiun iris iliaj patroj,  obeante la ordonojn de la Eternulo; ili tiel ne agis.
2:18 Kaj kiam la Eternulo starigis por ili jugxistojn, kaj la Eternulo estis kun la jugxisto, kaj savadis ilin el la manoj de iliaj malamikoj dum la tuta vivo de la jugxisto, cxar la Eternulo kompatis ilin, kiam ili gxemis pro siaj turmentantoj kaj premantoj:
2:19 tiam, apenaux la jugxisto mortis, ili denove farigxis pli malbonaj ol iliaj patroj, sekvante aliajn diojn, servante al ili, kaj adorante ilin. Ili ne deklinigxis de siaj faroj kaj de sia malbona vojo.
2:20 Kaj ekflamis la kolero de la Eternulo kontraux Izrael, kaj Li diris:CXar cxi tiu popolo malobeis Mian interligon, kiun Mi donis al iliaj patroj, kaj ne auxskultis Mian vocxon,
2:21 tial Mi ankaux forpelos de ili neniun el la popoloj, kiujn restigis Josuo, kiam li mortis;
2:22 por elprovi per ili Izraelon, cxu ili observos la vojon de la Eternulo kaj iros gxin, kiel observis iliaj patroj, aux ne.
2:23 Kaj la Eternulo restigis tiujn popolojn, kaj ne rapidis elpeli ilin, kaj ne transdonis ilin en la manojn de Josuo.
3:1 Kaj jen estas la popoloj, kiujn la Eternulo restigis, por elprovi per ili Izraelon, cxiujn, kiuj ne sciis pri cxiuj militoj kontraux Kanaan;
3:2 por ke eksciu la generacioj de la Izraelidoj, por lernigi militon al tiuj, kiuj antauxe ne konis gxin:
3:3 kvin princoj de Filisxtoj, kaj cxiuj Kanaanidoj, kaj Cidonanoj, kaj HXividoj, kiuj logxis sur la monto Lebanon, de la monto Baal-HXermon gxis la eniro de HXamat.
3:4 Ili restis, por elprovi per ili la Izraelidojn, por sciigxi, cxu ili obeos la ordonojn de la Eternulo, kiujn Li donis al iliaj patroj per Moseo.
3:5 Kaj la Izraelidoj logxis meze de la Kanaanidoj, HXetidoj kaj Amoridoj kaj Perizidoj kaj HXividoj kaj Jebusidoj.
3:6 Kaj ili prenis al si iliajn filinojn kiel edzinojn, kaj siajn filinojn ili donis al iliaj filoj, kaj ili servis al iliaj dioj.
3:7 Kaj la Izraelidoj faris malbonon antaux la okuloj de la Eternulo, kaj forgesis la Eternulon, sian Dion, kaj servis al Baaloj kaj al sanktaj stangoj.
3:8 Kaj ekflamis la kolero de la Eternulo kontraux Izrael, kaj Li transdonis ilin en la manojn de Kusxan-Risxataim, regxo de Mezopotamio; kaj la Izraelidoj servis al Kusxan-Risxataim dum ok jaroj.
3:9 Kaj la Izraelidoj ekkriis al la Eternulo, kaj la Eternulo aperigis savanton por la Izraelidoj, kiu savis ilin:Otnielon, filon de Kenaz, pli juna frato de Kaleb.
3:10 Kaj estis sur li la spirito de la Eternulo, kaj li estis jugxisto de Izrael. Kaj li eliris milite, kaj la Eternulo transdonis en lian manon Kusxan-Risxataimon, regxon de Mezopotamio, kaj lia mano farigxis forta super Kusxan-Risxataim.
3:11 Kaj la lando ripozis dum kvardek jaroj; kaj mortis Otniel, filo de Kenaz.
3:12 Kaj denove la Izraelidoj faris malbonon antaux la okuloj de la Eternulo;  kaj la Eternulo fortigis Eglonon, regxon de Moab, kontraux Izrael, pro tio,  ke ili faris malbonon antaux la okuloj de la Eternulo.
3:13 Kaj li aligis al si la Amonidojn kaj Amalekidojn, kaj iris kaj venkobatis Izraelon, kaj ili ekposedis la urbon de Palmoj.
3:14 Kaj la Izraelidoj servis al Eglon, regxo de Moab, dum dek ok jaroj.
3:15 Kaj la Izraelidoj ekkriis al la Eternulo, kaj la Eternulo aperigis por ili savanton, Ehudon, filon de Gera, Benjamenidon, maldekstramanulon. Kaj la Izraelidoj sendis per li donacojn al Eglon, regxo de Moab.
3:16 Kaj Ehud faris al si glavon dutrancxan, havantan la longon de unu ulno,  kaj zonis gxin sub sia vesto al sia dekstra femuro.
3:17 Kaj li prezentis la donacojn al Eglon, regxo de Moab; Eglon estis homo tre grasdika.
3:18 Kaj kiam li finis la prezentadon de la donacoj, li foririgis la homojn,  kiuj alportis la donacojn.
3:19 Sed li mem revenis de la idoloj en Gilgal, kaj diris:Mi devas diri al vi ion sekretan, ho regxo. Kaj tiu diris:Silentu! Kaj eliris de apud li cxiuj,  kiuj staris apud li.
3:20 Kaj Ehud eniris al li, kiam li sidis en malvarmeta cxambreto, kiu estis por li sola; kaj Ehud diris:Mi havas por vi vorton de Dio; kaj li levigxis de la segxo.
3:21 Tiam Ehud etendis sian maldekstran manon, kaj prenis la glavon de sia dekstra femuro, kaj enpusxis gxin en lian ventron tiel,
3:22 ke ecx la tenilo eniris post la trancxfero, kaj la graso kovris la trancxferon; cxar li ne eltiris la glavon el lia ventro, kaj gxi trapenetris la postan parton de la korpo.
3:23 Kaj Ehud eliris en la vestiblon, kaj fermis post si la pordon de la cxambreto, kaj sxlosis gxin.
3:24 Kiam li eliris, la servantoj de la regxo venis, kaj vidis, ke la pordo de la cxambreto estas sxlosita, kaj ili diris:Certe pro natura bezono li estas en la malvarmeta cxambreto.
3:25 Kaj ili atendis longe, sed neniu malfermis la pordon de la cxambreto;  tiam ili prenis la sxlosilon kaj malsxlosis, kaj ili vidis, ke ilia sinjoro kusxas malviva sur la tero.
3:26 Kaj dum ili staris konsternitaj, Ehud forkuris, kaj li preterpasis la idolojn kaj forkuris al Seira.
3:27 Kaj kiam li alvenis, li ektrumpetis per korno sur la monto de Efraim,  kaj la Izraelidoj malsupreniris kun li de la monto, kaj li estis antaux ili.
3:28 Kaj li diris al ili:Kuru post mi; cxar la Eternulo transdonis viajn malamikojn, la Moabidojn, en viajn manojn. Kaj ili iris post li, kaj okupis la transirejon de Jordan, kondukantan al Moab, kaj permesis al neniu transiri.
3:29 Kaj ili mortigis en tiu tempo cxirkaux dek mil virojn el la Moabidoj,  homojn sanajn kaj fortajn; kaj neniu savigxis.
3:30 Kaj en tiu tago Moab humiligxis sub la manojn de la Izraelidoj; kaj la lando ripozis dum okdek jaroj.
3:31 Post li estis SXamgar, filo de Anat; li mortigis sescent virojn el la Filisxtoj per bova bastono; kaj li ankaux savis Izraelon.
4:1 Kaj la Izraelidoj denove faris malbonon antaux la okuloj de la Eternulo,  kiam Ehud mortis.
4:2 Kaj la Eternulo transdonis ilin en la manojn de Jabin, Kanaana regxo, kiu regxis en HXacor; lia militistestro estis Sisera, kiu logxis en HXarosxet-  Goim.
4:3 Kaj la Izraelidoj ekkriis al la Eternulo; cxar tiu havis nauxcent ferajn cxarojn, kaj li forte premis la Izraelidojn dum dudek jaroj.
4:4 Debora, profetino, edzino de Lapidot, estis en tiu tempo jugxistino de la Izraelidoj;
4:5 sxi sidadis sub la palmo de Debora, inter Rama kaj Bet-El, sur la monto de Efraim; kaj la Izraelidoj venadis al sxi por jugxo.
4:6 Kaj sxi sendis kaj alvokigis Barakon, filon de Abinoam, el Kedesx-  Naftali, kaj diris al li:La Eternulo, Dio de Izrael, ordonis:Iru, konduku la militistaron sur la monton Tabor, kaj prenu kun vi dek mil virojn el la Naftaliidoj kaj el la Zebulunidoj;
4:7 kaj al la torento Kisxon Mi alkondukos al vi Siseran, la militistestron de Jabin, kaj liajn cxarojn kaj lian amasegon; kaj Mi transdonos lin en viajn manojn.
4:8 Tiam diris al sxi Barak:Se vi iros kun mi, mi iros; sed se vi ne iros kun mi, mi ne iros.
4:9 Kaj sxi respondis:Bone, mi iros kun vi; sed vi ne havos gloron sur la vojo, kiun vi iros; cxar en la manojn de virino la Eternulo transdonos Siseran. Kaj Debora levigxis, kaj iris kun Barak al Kedesx.
4:10 Kaj Barak vokis la Zebulunidojn kaj la Naftaliidojn al Kedesx; kaj lin sekvis dek mil viroj, kaj Debora iris kun li.
4:11 HXeber, la Kenido, apartigxis de la Kenidoj, de la idoj de HXobab,  bofrato de Moseo, kaj li starigis sian tendon apud la kverkaro en Caananim,  apud Kedesx.
4:12 Kaj oni sciigis Siseran, ke Barak, filo de Abinoam, supreniris sur la monton Tabor.
4:13 Kaj Sisera kunvokis cxiujn siajn cxarojn, nauxcent ferajn cxarojn, kaj la tutan popolon, kiu estis kun li, el HXarosxet-Goim al la torento Kisxon.
4:14 Tiam Debora diris al Barak:Levigxu, cxar nun estas la tago, en kiu la Eternulo transdonos Siseran en viajn manojn; jen la Eternulo eliris antaux vi. Kaj Barak malsupreniris de la monto Tabor, kaj post li dek mil viroj.
4:15 Kaj la Eternulo jxetis konfuzon sur Siseran kaj sur cxiujn cxarojn kaj sur la tutan militistaron, antaux la glavo de Barak; kaj Sisera deiris de la cxaro kaj forkuris piede.
4:16 Kaj Barak persekutis la cxarojn kaj la militistaron gxis HXarosxet-Goim;  kaj la tuta militistaro de Sisera falis de glavo; restis neniu.
4:17 Sed Sisera forkuris piede al la tendo de Jael, edzino de la Kenido HXeber; cxar estis paco inter Jabin, regxo de HXacor, kaj la domo de la Kenido HXeber.
4:18 Kaj Jael eliris renkonte al Sisera, kaj diris al li:Eniru, mia sinjoro,  eniru al mi; ne timu. Kaj li eniris al sxi en la tendon, kaj sxi kovris lin per litkovrilo.
4:19 Kaj li diris al sxi:Donu al mi por trinki iom da akvo, cxar mi soifas.  Kaj sxi malfermis felsakon kun lakto kaj donis al li por trinki, kaj kovris lin.
4:20 Kaj li diris al sxi:Staru cxe la pordo de la tendo, kaj se iu venos kaj demandos vin, kaj diros:CXu iu estas cxi tie? tiam diru, ke neniu estas.
4:21 Kaj Jael, edzino de HXeber, prenis najlon de la tendo kaj metis martelon en sian manon kaj aliris al li mallauxte, kaj enbatis la najlon en lian tempion tiel, ke gxi enpenetris en la teron. Li dormis, lacigita; kaj li mortis.
4:22 Kaj Barak postkuris Siseran. Kaj Jael eliris al li renkonte, kaj diris al li:Venu, mi montros al vi la viron, kiun vi sercxas. Kaj li venis al sxi,  kaj li vidis, ke Sisera kusxas malviva kaj najlo estas en lia tempio.
4:23 Tiel Dio humiligis en tiu tago Jabinon, regxon de Kanaan, antaux la Izraelidoj.
4:24 Kaj la mano de la Izraelidoj cxiam pli fortigxis super Jabin, regxo de Kanaan, gxis ili ekstermis Jabinon, regxon de Kanaan.
5:1 Kaj ekkantis Debora, kaj Barak, filo de Abinoam, en tiu tago, jene:
5:2 CXar la cxefoj gvidis en Izrael  Kaj la popolo montris sin fervora,   Benu la Eternulon.
5:3 Auxskultu, ho regxoj; atentu, ho princoj:   Mi al la Eternulo, mi kantas;   Mi ludas al la Eternulo, Dio de Izrael.
5:4 Ho Eternulo! kiam Vi eliris de Seir,   Kiam Vi iris de la kampo de Edom,   Tremis la tero, kaj la cxielo fluigis gutojn,   Kaj la nuboj gutigis akvon.
5:5 La montoj fluis antaux la Eternulo,   Tiu Sinaj antaux la Eternulo, Dio de Izrael.
5:6 En la tempo de SXamgar, filo de Anat,   En la tempo de Jael, forlasitaj estis la vojoj,   Kaj tiuj, kiuj devis iri sur la vojoj, iris laux flankaj vojetoj.
5:7 Forestis jugxistoj en Izrael, forestis,   GXis starigxis mi, Debora,   GXis starigxis mi, patrino en Izrael.
5:8 Oni elektis novajn diojn;   Kaj tiam milito aperis antaux la pordego.   CXu iu vidis sxildon aux lancon  CXe la kvardek miloj de Izrael?
5:9 Mia koro estas kun la estroj de Izrael,   Kun la fervoruloj en la popolo;   Benu la Eternulon.
5:10 Vi, kiuj rajdas sur blankaj azeninoj,   Vi, kiuj sidas sur tapisxoj,   Kaj vi, kiuj iras sur la vojo, kantu!
5:11 Inter la kantoj de la pafarkistoj cxe la akvocxerpejoj,   Tie oni prikantos la justecon de la Eternulo,   La justecon de Lia estrado en Izrael.   Tiam eliris al la pordego la popolo de la Eternulo.
5:12 Vekigxu, vekigxu, Debora,   Vekigxu, vekigxu, kantu kanton;   Levigxu, Barak, kaj konduku viajn kaptitojn, filo de Abinoam!
5:13 Tiam eliris la restintoj el la fortuloj de la popolo;   La Eternulo eliris kun mi inter la herooj.
5:14 De Efraim venis tiuj, kiuj havas siajn radikojn en Amalek;   Post vi venis Benjamen en via popolo;   De Mahxir venis estroj,   Kaj de Zebulun kondukantoj per princa bastono.
5:15 Kaj princoj el Isahxar estis kun Debora,   Kaj Isahxar, kiel Barak, kuris en la valon.   CXe la torentoj de Ruben estas grandaj konsiligxoj.
5:16 Kial vi sidas inter la barajxoj,   Auxskultante la fajfadon cxe la brutaroj?   CXe la torentoj de Ruben estas grandaj konsiligxoj.
5:17 Gilead restis transe de Jordan;   Kaj kial Dan sidas sur la sxipoj?   Asxer sidas sur la bordo de la maro,   Kaj logxas cxe siaj golfoj.
5:18 Zebulun estas popolo, kiu riskis sian animon por la morto,   Kaj Naftali sur la altajxoj de la kampo.
5:19 Venis regxoj, ili batalis;   Tiam batalis regxoj de Kanaan  En Taanahx, cxe la akvo de Megido;   Sed ili ricevis neniom da mono.
5:20 El la cxielo oni batalis;   La steloj de siaj vojoj batalis kontraux Sisera.
5:21 La torento Kisxon forportis ilin,   La torento antikva, la torento Kisxon.   Piedpremu, mia animo, la fortulojn.
5:22 Tiam frapis la hufoj de cxevaloj  Pro la rapidega forkurado de fortuloj.
5:23 Malbenu la urbon Meroz, diris angxelo de la Eternulo,   Malbenu, malbenu gxiajn logxantojn;   CXar ili ne venis kun helpo al la Eternulo,   Kun helpo al la Eternulo inter la herooj.
5:24 Benita estu inter la virinoj Jael,   La edzino de la Kenido HXeber,   Inter la virinoj en la tendo sxi estu benita.
5:25 Akvon li petis, lakton sxi donis;   En belega kaliko sxi alportis buteron.
5:26 SXi etendis sian manon al najlo  Kaj sian dekstran manon al martelo de laboristoj;   Kaj sxi ekbatis Siseran, ekfrapis lian kapon,   Kaj frakasis kaj traboris lian tempion.
5:27 Al sxiaj piedoj li klinigxis kaj falis kaj ekkusxis;   Al sxiaj piedoj li klinigxis kaj falis;   Kie li klinigxis, tie li falis pereinta.
5:28 Tra la fenestro rigardas, kaj plorkrias tra la krado, la patrino de Sisera:   Kial longe ne venas lia cxaro?   Kial malfruigxas la radoj de liaj kalesxoj?
5:29 La sagxaj el sxiaj sinjorinoj respondas al sxi,   Kaj sxi mem al si respondas:
5:30 Ili ja trovis kaj dividas militakiron;   Po unu aux po du knabinoj por cxiu viro,   Diverskolorajn vestojn por Sisera,   Diverskolorajn vestojn broditajn,   Ambauxflanke broditajn por la kolo.
5:31 Tiel pereu cxiuj Viaj malamikoj, ho Eternulo!   Sed Liaj amantoj estu kiel la levigxanta suno en sia potenco.  Kaj la lando ripozis dum kvardek jaroj.
6:1 Kaj la Izraelidoj faris malbonon antaux la okuloj de la Eternulo; kaj la Eternulo transdonis ilin en la manojn de Midjan por la dauxro de sep jaroj.
6:2 Kaj la mano de Midjan forte premis Izraelon. Kontraux la Midjanidoj la Izraelidoj faris al si la fendegojn en la montoj kaj la kavernojn kaj la fortikajxojn.
6:3 Kaj kiam la Izraelidoj semis, tiam venadis la Midjanidoj kaj la Amalekidoj kaj la orientanoj, kaj atakadis ilin,
6:4 kaj starigxadis tendare kontraux ili, kaj ekstermadis la produktojn de la tero sur la tuta spaco gxis Gaza, kaj ne restigadis porvivajxon cxe la Izraelidoj, nek sxafon, nek bovon, nek azenon.
6:5 CXar ili venadis kun siaj brutoj kaj tendoj en multego, simile al akridoj; kaj ili kaj iliaj kameloj estis sennombraj, kaj ili venadis en la landon, por dezertigi gxin.
6:6 Kaj Izrael tre mizerigxis de Midjan; kaj la Izraelidoj ekkriis al la Eternulo.
6:7 Kaj kiam la Izraelidoj ekkriis al la Eternulo pro Midjan,
6:8 tiam la Eternulo sendis profeton al la Izraelidoj, kaj cxi tiu diris al ili:Tiel diras la Eternulo, la Dio de Izrael:Mi venigis vin el Egiptujo, kaj Mi elkondukis vin el la domo de sklaveco,
6:9 kaj Mi savis vin el la manoj de la Egiptoj kaj el la manoj de cxiuj viaj premantoj, kaj Mi forpelis ilin de vi, kaj Mi donis al vi ilian landon;
6:10 kaj Mi diris al vi:Mi estas la Eternulo, via Dio; ne timu la diojn de la Amoridoj, en kies lando vi logxas; sed vi ne obeis Mian vocxon.
6:11 Kaj venis angxelo de la Eternulo, kaj sidigxis sub kverko, kiu estis en Ofra kaj apartenis al Joasx la Abiezrido; lia filo Gideon estis drasxanta tritikon en vinpremejo, por kasxi antaux la Midjanidoj.
6:12 Kaj aperis al li la angxelo de la Eternulo, kaj diris al li:La Eternulo estas kun vi, brava heroo!
6:13 Kaj Gideon diris al li:Mia sinjoro! se la Eternulo estas kun ni, tiam kial trafis nin cxio cxi tio? kaj kie estas cxiuj Liaj mirakloj, pri kiuj rakontis al ni niaj patroj, dirante:La Eternulo elkondukis ja nin el Egiptujo? Kaj nun la Eternulo forlasis nin, kaj transdonis nin en la manojn de Midjan.
6:14 Kaj la Eternulo Sin turnis al li, kaj diris:Iru kun cxi tiu via forto,  kaj savu Izraelon el la manoj de Midjan; jen Mi sendas vin.
6:15 Kaj tiu diris al Li:Mia Sinjoro! per kio mi savos Izraelon? mia familio estas ja la plej mizera en Manase, kaj mi estas la plej juna en la domo de mia patro!
6:16 Kaj la Eternulo diris al li:Sed Mi estos kun vi, kaj vi venkobatos la Midjanidojn kiel unu homon.
6:17 Kaj li diris al Li:Se mi akiris Vian favoron, donu al mi pruvosignon, ke tio estas Vi, kiu parolas kun mi;
6:18 ne foriru de cxi tie, gxis mi venos al Vi kaj alportos mian oferajxon kaj metos antaux Vin. Kaj Li diris:Mi restos, gxis vi revenos.
6:19 Kaj Gideon venis, kaj pretigis kapridon kaj macojn el efo da faruno; la viandon li metis en korbon kaj la brogajxon li enversxis en poton, kaj alportis al Li sub la kverkon kaj proponis.
6:20 Kaj la angxelo de Dio diris al li:Prenu la viandon kaj la macojn kaj metu sur cxi tiun rokon, kaj la brogajxon elversxu. Kaj li faris tiel.
6:21 Kaj la angxelo de la Eternulo etendis la finon de la bastono, kiu estis en lia mano, kaj ektusxis la viandon kaj la macojn; kaj tiam eliris fajro el la roko kaj konsumis la viandon kaj la macojn; kaj la angxelo de la Eternulo foriris de antaux liaj okuloj.
6:22 Tiam Gideon vidis, ke tio estis angxelo de la Eternulo; kaj Gideon diris:Ho ve, mia Sinjoro, ho Eternulo! cxar mi vidis angxelon de la Eternulo,  vizagxon kontraux vizagxo.
6:23 Sed la Eternulo diris al li:Paco al vi; ne timu; vi ne mortos.
6:24 Kaj Gideon konstruis tie altaron al la Eternulo, kaj donis al gxi la nomon:La Eternulo estas Paco. GXis la nuna tago gxi estas ankoraux en Ofra de la Abiezridoj.
6:25 Kaj en tiu nokto diris al li la Eternulo:Prenu junan bovon de via patro,  kaj alian bovon sepjaran, kaj detruu la altaron de Baal, kiu estas cxe via patro, kaj la sanktan stangon, kiu estas apud gxi, dehaku;
6:26 kaj konstruu altaron al la Eternulo, via Dio, sur la supro de cxi tiu roko, laux la reguloj, kaj prenu la duan bovon, kaj alportu bruloferon sur la ligno de la sankta stango, kiun vi dehakos.
6:27 Kaj Gideon prenis dek homojn el siaj servantoj, kaj faris, kiel diris al li la Eternulo; sed cxar li timis la domanojn de sia patro kaj la urbanojn,  por fari tion en la tago, tial li faris en la nokto.
6:28 Kiam frue matene la urbanoj levigxis, ili ekvidis, ke la altaro de Baal estas detruita, kaj la sankta stango, kiu estas apud gxi, estas dehakita, kaj la dua bovo estas alportita kiel brulofero sur la konstruita altaro.
6:29 Kaj ili diris unu al alia:Kiu tion faris? Kaj ili sercxis kaj demandis,  kaj oni diris:Gideon, filo de Joasx, faris tion.
6:30 Tiam la urbanoj diris al Joasx:Elirigu vian filon; li devas morti, cxar li detruis la altaron de Baal, kaj cxar li dehakis la sanktan stangon, kiu estis apud gxi.
6:31 Sed Joasx diris al cxiuj, kiuj staris antaux li:CXu vi bezonas batali por Baal? cxu vi bezonas helpi lin? kiu batalos por li, tiu mortos cxi tiun matenon. Se li estas dio, li mem batalu por si pro tio, ke oni detruis lian altaron.
6:32 Kaj de tiu tago oni nomis lin Jerubaal, dirante:Baal batalu kontraux li,  cxar li detruis lian altaron.
6:33 Kaj cxiuj Midjanidoj kaj Amalekidoj kaj orientanoj kolektigxis kune, kaj transiris kaj starigxis tendare en la valo Jizreel.
6:34 Kaj la spirito de la Eternulo venis sur Gideonon, kaj li ekblovis per trumpeto; kaj la familio de la Abiezridoj kolektigxis, por sekvi lin.
6:35 Kaj li sendis senditojn al la tuta Manase, kaj ankaux ili sekvis lin;  kaj li sendis senditojn al Asxer kaj al Zebulun kaj al Naftali, kaj ili eliris renkonte.
6:36 Kaj Gideon diris al Dio:Se Vi intencas helpi per mia mano Izraelon, kiel Vi diris,
6:37 en tia okazo jen mi metas sur la drasxejon tonditan lanon:se estos roso nur sur la lano, kaj sur la tuta tero estos seke, tiam mi scios, ke Vi helpos per mia mano Izraelon, kiel Vi diris.
6:38 Kaj tiel farigxis:kiam la morgauxan tagon li matene levigxis, li elpremis la lanon, kaj elpremis el la lano roson, plenan kalikon da akvo.
6:39 Kaj Gideon diris al Dio:Ne koleru min, se mi ankoraux unu fojon ekparolos, kaj ankoraux nur unu fojon faros provon kun la lano:estu sekeco nur sur la lano, kaj sur la tuta tero estu roso.
6:40 Kaj Dio faris tiel en tiu nokto:estis sekeco nur sur la lano, kaj sur la tuta tero estis roso.
7:1 Kaj frue matene levigxis Jerubaal, tio estas Gideon, kaj la tuta popolo,  kiu estis kun li, kaj ili starigis sian tendaron cxe la fonto HXarod; kaj la tendaro de Midjan estis rilate al li sur la norda flanko de la monteto More en la valo.
7:2 Kaj la Eternulo diris al Gideon:La popolo, kiu estas kun vi, estas tro grandnombra, por ke Mi transdonu la Midjanidojn en iliajn manojn; eble fierigxos kontraux Mi Izrael, dirante:Mia mano helpis min.
7:3 Tial nun proklamu al la oreloj de la popolo jene:Kiu estas timema kaj tremema, tiu iru returne kaj foriru de la monto Gilead. Kaj iris returne el la popolo dudek du mil, kaj dek mil restis.
7:4 Kaj la Eternulo diris al Gideon:Ankoraux estas tro multe da popolo;  konduku ilin malsupren al la akvo, kaj tie Mi ilin elektos por vi. Pri kiu Mi diros al vi:CXi tiu iru kun vi-tiu devas iri kun vi; kaj cxiu, pri kiu Mi diros al vi:CXi tiu ne iru kun vi-tiu ne devas iri.
7:5 Kaj li alvenigis la popolon al la akvo. Kaj la Eternulo diris al Gideon:CXiun, kiu lektrinkos akvon per sia lango, kiel lektrinkas hundo, tiun starigu aparte; ankaux cxiun, kiu klinigxos sur siaj genuoj, por trinki.
7:6 Kaj la nombro de tiuj, kiuj lektrinkis el la mano al la busxo, estis tricent homoj; la tuta cetera popolo klinigxis sur siaj genuoj, por trinki la akvon.
7:7 Kaj la Eternulo diris al Gideon:Per la tricent homoj, kiuj lektrinkis, Mi helpos vin, kaj Mi transdonos la Midjanidojn en viajn manojn; kaj la tuta popolo foriru cxiu al sia loko.
7:8 Kaj ili prenis al si la mangxotajxon de la popolo, kaj iliajn trumpetojn;  kaj cxiujn Izraelidojn li forsendis cxiun al lia tendo, kaj la tricent homojn li retenis. La tendaro de Midjan estis malsupre de li en la valo.
7:9 En tiu nokto la Eternulo diris al li:Levigxu, iru malsupren en la tendaron; cxar Mi transdonas gxin en viajn manojn.
7:10 Sed se vi timas malsupreniri, tiam iru vi kun via junulo Pura al la tendaro,
7:11 kaj auxskultu, kion oni parolas; tiam fortigxos viaj manoj, kaj vi iros malsupren en la tendaron. Kaj li iris kun sia junulo Pura al la unua armita tacxmenteto de la tendaro.
7:12 La Midjanidoj kaj la Amalekidoj kaj cxiuj orientanoj kusxis en la valo en tia multego, kiel akridoj; kaj iliaj kameloj estis sennombraj, en tia multego, kiel la sablo sur la bordo de la maro.
7:13 Gideon venis, kaj jen unu rakontas al sia kamarado songxon, kaj diras:Mi vidis en songxo, ke jen elbakita hordea pano ruligxis tra la tendaro de Midjan, kaj venis al tendo, kaj ekfrapis gxin tiel, ke gxi falis, kaj renversis gxin, kaj la tendo tute kusxis.
7:14 Tiam lia kamarado respondis, dirante:Tio estas nenio alia, nur la glavo de Gideon, filo de Joasx, Izraelido; Dio transdonis en lian manon la Midjanidojn kaj la tutan tendaron.
7:15 Kaj kiam Gideon auxdis la rakonton pri la songxo kaj la klarigon de gxia signifo, li adorklinigxis, kaj revenis en la tendaron de la Izraelidoj, kaj diris:Levigxu, cxar la Eternulo transdonis en viajn manojn la tendaron de Midjan.
7:16 Kaj li dividis la tricent homojn en tri tacxmentojn, kaj donis al cxiuj en la manojn trumpetojn kaj malplenajn krucxojn, kun torcxoj interne de la krucxoj.
7:17 Kaj li diris al ili:Rigardu min, kaj faru tion saman, kion mi faros; jen mi iras al la rando de la tendaro, kaj kion mi faros, tion faru ankaux vi.
7:18 Kiam mi kaj tiuj, kiuj estas kun mi, ekblovos per trumpeto, tiam ankaux vi blovu per la trumpetoj cxirkaux la tuta tendaro, kaj kriu:Pro la Eternulo kaj pro Gideon!
7:19 Kaj venis Gideon, kaj la cent homoj, kiuj estis kun li, al la rando de la tendaro en la komenco de la meza noktogardo, kiam jxus starigxis la gardistoj; kaj ili ekblovis per la trumpetoj, kaj rompis la krucxojn, kiujn ili havis en la manoj.
7:20 Tiam ekblovis la tri tacxmentoj per la trumpetoj kaj rompis la krucxojn,  kaj ili tenis en la maldekstra mano la torcxojn, kaj en la dekstra la trumpetojn por blovi, kaj ili kriis:Glavo pro la Eternulo kaj pro Gideon!
7:21 Kaj ili staris cxiu sur sia loko cxirkaux la tendaro; kaj la tuta tendaranaro ekkuris; kaj cxiuj ekkriis kaj forkuris.
7:22 Kaj oni blovis per la tricent trumpetoj, kaj la Eternulo turnis en la tuta tendaro la glavon de unu kontraux alian; kaj la tendaranoj kuris gxis Bet-SXita, al Cerera, gxis la limo de Abel-Mehxola apud Tabat.
7:23 Kaj oni kunvokis la Izraelidojn el Naftali kaj el Asxer kaj el la tuta Manase, kaj ili postkuris la Midjanidojn.
7:24 Kaj Gideon sendis senditojn sur la tutan monton de Efraim, por diri:Kuru renkonte al la Midjanidoj kaj baru al ili la akvon gxis Bet-Bara kaj gxis Jordan. Kaj kolektigxis cxiuj Efraimidoj kaj baris la vojon gxis Bet-Bara kaj gxis Jordan.
7:25 Kaj ili kaptis Orebon kaj Zeebon, du princojn de Midjan, kaj mortigis Orebon cxe la roko de Oreb, kaj Zeebon ili mortigis cxe la vinpremejo de Zeeb, kaj persekutis la Midjanidojn; kaj la kapojn de Oreb kaj Zeeb ili alportis al Gideon trans Jordanon.
8:1 Kaj la Efraimidoj diris al li:Kial vi tion faris al ni, ke vi ne vokis nin, kiam vi iris batali kontraux Midjan? Kaj ili forte kverelis kun li.
8:2 Sed li diris al ili:Kion mi faris nun similan al via faro? cxu la postkolekto de Efraim ne estas pli bona ol la tuta vinberkolekto de Abiezer?
8:3 En viajn manojn Dio transdonis Orebon kaj Zeebon, la princojn de Midjan;  kaj kiel mi povis fari en komparo kun tio, kion vi faris? Tiam kvietigxis ilia kolero kontraux li, kiam li diris tion.
8:4 Kaj Gideon venis al Jordan kaj transiris, li kaj la tricent homoj, kiuj estis kun li, lacaj kaj persekutantaj.
8:5 Kaj li diris al la logxantoj de Sukot:Donu, mi petas, panojn al la homoj,  kiuj sekvas min; cxar ili estas lacaj, kaj mi postkuras Zebahxon kaj Calmunan, regxojn de Midjan.
8:6 Sed la estroj de Sukot diris:CXu la manoj de Zebahx kaj Calmuna estas jam en viaj manoj, ke ni donu al via militistaro panon?
8:7 Tiam Gideon diris:Pro tio, kiam la Eternulo transdonos Zebahxon kaj Calmunan en miajn manojn, mi drasxos viajn korpojn per dornoj de dezerto kaj per kardoj.
8:8 Kaj li iris de tie al Penuel, kaj diris al gxiaj logxantoj tion saman;  kaj la logxantoj de Penuel respondis al li tiel, kiel respondis la logxantoj de Sukot.
8:9 Kaj li diris ankaux al la logxantoj de Penuel jene:Kiam mi revenos felicxe, mi detruos cxi tiun turon.
8:10 Kaj Zebahx kaj Calmuna estis en Karkor, kaj kun ili estis ilia militistaro, cxirkaux dek kvin mil, cxiuj, kiuj restis el la tuta militistaro de la orientanoj; la nombro de la falintoj estis cent dudek mil homoj, kiuj povis eltiri glavon.
8:11 Kaj Gideon iris laux la vojo de la tendologxantoj orienten de Nobahx kaj Jogbeha, kaj venkobatis la tendaron, kiam la tendaro opiniis sin tute eksterdangxera.
8:12 Kaj Zebahx kaj Calmuna forkuris; sed li postkuris ilin, kaj kaptis Zebahxon kaj Calmunan, la du regxojn de Midjan, kaj la tutan militistaron li ektremigis.
8:13 Kaj revenis Gideon, filo de Joasx, de la milito, de la deklivo de HXeres.
8:14 Kaj li kaptis junulon el la logxantoj de Sukot, kaj demandis lin; kaj tiu skribis al li la estrojn de Sukot kaj gxiajn plejagxulojn, sepdek sep homojn.
8:15 Kaj li venis al la logxantoj de Sukot, kaj diris:Jen estas Zebahx kaj Calmuna, pri kiuj vi mokis min, dirante:CXu la manoj de Zebahx kaj Calmuna estas jam en viaj manoj, ke ni donu al viaj lacaj homoj panon?
8:16 Kaj li prenis la plejagxulojn de la urbo, kaj la dornojn de dezerto kaj la kardojn, kaj punis per ili la logxantojn de Sukot.
8:17 Kaj la turon de Penuel li detruis, kaj mortigis la logxantojn de la urbo.
8:18 Kaj li diris al Zebahx kaj Calmuna:Kiaj estis la homoj, kiujn vi mortigis cxe Tabor? Kaj ili diris:Ili estis tiaj, kiel vi, cxiuj aspektis kiel regxidoj.
8:19 Tiam li diris:Tio estis miaj fratoj, filoj de mia patrino. Per la vivo de la Eternulo, se vi restigus ilin vivaj, mi ne mortigus vin.
8:20 Kaj li diris al sia unuenaskito Jeter:Levigxu, mortigu ilin. Sed la junulo ne eltiris sian glavon; cxar li timis, cxar li estis ankoraux juna.
8:21 Kaj Zebahx kaj Calmuna diris:Levigxu mem kaj frapu nin, cxar kia estas la viro, tia estas lia forto. Tiam Gideon levigxis kaj mortigis Zebahxon kaj Calmunan, kaj li prenis la ornamajxojn, kiuj estis sur la koloj de iliaj kameloj.
8:22 Kaj la Izraelidoj diris al Gideon:Regu nin, vi kaj via filo kaj la filo de via filo; cxar vi savis nin el la manoj de Midjan.
8:23 Sed Gideon diris al ili:Mi ne regos vin, kaj ankaux mia filo ne regos vin:la Eternulo regu vin.
8:24 Kaj Gideon diris al ili:Mi petas de vi peton, cxiu el vi donu al mi la orelringon el sia militakiro. Ili havis orajn orelringojn, cxar estis afero kun Isxmaelidoj.
8:25 Kaj ili diris:Ni donos. Kaj ili sternis veston, kaj cxiu jxetis tien orelringon el sia militakiro.
8:26 Kaj la pezo de la oraj orelringoj, kiujn li elpetis, estis mil sepcent sikloj da oro, krom la ornamajxoj kaj la ringoj kaj la purpuraj vestoj, kiuj estis sur la regxoj de Midjan, kaj krom la kolornamajxoj, kiuj estis sur la koloj de iliaj kameloj.
8:27 Kaj Gideon faris el tio efodon, kaj lokmetis gxin en sia urbo, en Ofra;  kaj cxiuj Izraelidoj malcxastigxis per gxi tie; kaj tio farigxis falilo por Gideon kaj por lia domo.
8:28 Kaj humiligxis la Midjanidoj antaux la Izraelidoj kaj ne levis plu sian kapon. Kaj la lando ripozis dum kvardek jaroj en la tempo de Gideon.
8:29 Kaj Jerubaal, filo de Joasx, iris kaj eklogxis en sia domo.
8:30 Kaj Gideon havis sepdek filojn, kiuj eliris el liaj lumboj, cxar li havis multe da edzinoj.
8:31 Kaj lia kromvirino, kiu estis en SXehxem, ankaux naskis al li filon, kaj li donis al li la nomon Abimelehx.
8:32 Kaj Gideon, filo de Joasx, mortis en tre maljuna ago; kaj oni enterigis lin en la tombo de Joasx, lia patro, en Ofra de la Abiezridoj.
8:33 Kiam Gideon mortis, la Izraelidoj denove malcxaste sekvis la Baalojn kaj elektis al si Baal-Beriton kiel sian dion.
8:34 Kaj la Izraelidoj ne memoris la Eternulon, sian Dion, kiu savadis ilin el la manoj de cxiuj iliaj malamikoj cxirkauxe.
8:35 Kaj ili ne estis favorkoraj al la domo de Jerubaal-Gideon rekompence al la tuta bono, kiun li faris al Izrael.
9:1 Abimelehx, filo de Jerubaal, iris en SXehxemon, al la fratoj de sia patrino, kaj ekparolis al ili kaj al la tuta familio de la domo de sia patrinpatro jene:
9:2 Diru al la oreloj de cxiuj logxantoj de SXehxem:Kio estas pli bona al vi,  cxu ke regu vin sepdek homoj, cxiuj filoj de Jerubaal, aux ke regu vin unu homo? memoru ankaux, ke mi estas via osto kaj via karno.
9:3 Kaj la fratoj de lia patrino diris pri li al la oreloj de cxiuj logxantoj de SXehxem cxiujn tiujn vortojn, kaj ilia koro inklinigxis al Abimelehx; cxar ili diris:Li estas nia frato.
9:4 Kaj ili donis al li sepdek argxentajn monerojn el la domo de Baal-Berit,  kaj Abimelehx dungis per ili homojn mallaboremajn kaj facilanimajn, kaj ili sekvis lin.
9:5 Kaj li venis en la domon de sia patro en Ofra, kaj mortigis siajn fratojn, la filojn de Jerubaal, sepdek homojn, sur unu sxtono; restis Jotam,  la plej juna filo de Jerubaal, cxar li kasxigxis.
9:6 Kaj kolektigxis cxiuj logxantoj de SXehxem kaj la tuta domo de Milo, kaj ili iris kaj faris Abimelehxon regxo, cxe la kverko, kiu staras en SXehxem.
9:7 Kaj oni diris pri tio al Jotam, kaj li iris kaj starigxis sur la supro de la monto Gerizim, kaj lauxte ekkriis, kaj diris al ili:Auxskultu min,  logxantoj de SXehxem, kaj auxskultos vin Dio.
9:8 Iris la arboj, por sanktolei regxon super si; kaj ili diris al la olivarbo:Regxu super ni.
9:9 Sed la olivarbo diris al ili:CXu mi perdis mian grason, per kiu estas honorataj Dio kaj homoj, ke mi iru vagi super la arboj?
9:10 Kaj la arboj diris al la figarbo:Iru vi, regxu super ni.
9:11 Sed la figarbo diris al ili:CXu mi perdis mian dolcxecon kaj miajn bonajn fruktojn, ke mi iru vagi super la arboj?
9:12 Kaj la arboj diris al la vinberujo:Iru vi, regxu super ni.
9:13 Sed la vinberujo diris al ili:CXu mi perdis mian moston, kiu gajigas Dion kaj homojn, ke mi iru vagi super la arboj?
9:14 Tiam cxiuj arboj diris al la dornarbusto:Iru vi, regxu super ni.
9:15 Kaj la dornarbusto diris al la arboj:Se vere vi sanktoleas min kiel regxon super vi, tiam venu, sxirmu vin sub mia ombro; se ne, tiam eliros fajro el la dornarbusto kaj forbruligos la cedrojn de Lebanon.
9:16 Nun cxu vi agis gxuste kaj juste, regxigante Abimelehxon? kaj cxu vi agis bone rilate Jerubaalon kaj lian domon, kaj cxu vi agis kun li konforme al lia merito?
9:17 Mia patro batalis pro vi kaj ne sxatis sian vivon kaj savis vin el la manoj de Midjan;
9:18 kaj vi levigxis nun kontraux la domon de mia patro, kaj mortigis liajn filojn, sepdek homojn, sur unu sxtono, kaj Abimelehxon, filon de lia sklavino, vi regxigis super la logxantoj de SXehxem, pro tio, ke li estas via frato.
9:19 Se gxuste kaj juste vi agis nun rilate Jerubaalon kaj lian domon, tiam gxoju pri Abimelehx, kaj li ankaux gxoju pri vi.
9:20 Sed se ne, tiam eliru fajro el Abimelehx kaj forbruligu la logxantojn de SXehxem kaj la domon de Milo; kaj fajro eliru el la logxantoj de SXehxem kaj el la domo de Milo kaj forbruligu Abimelehxon.
9:21 Kaj Jotam forkuris kaj forsavis sin kaj iris en Beeron kaj eklogxis tie pro timo antaux sia frato Abimelehx.
9:22 Kaj Abimelehx regis super Izrael tri jarojn.
9:23 Kaj Dio venigis malbonan spiriton inter Abimelehx kaj la logxantoj de SXehxem; kaj la logxantoj de SXehxem perfidis Abimelehxon,
9:24 por ke la krimo pri la sepdek filoj de Jerubaal kaj ilia sango venu sur Abimelehxon, ilian fraton, kiu mortigis ilin, kaj sur la logxantojn de SXehxem, kiuj subtenis liajn manojn, por ke li mortigu siajn fratojn.
9:25 Kaj la logxantoj de SXehxem starigis kontraux li insidantojn sur la suproj de la montoj, kaj ili prirabadis cxiun, kiu pasis preter ili sur la vojo. Kaj oni diris tion al Abimelehx.
9:26 Kaj venis Gaal, filo de Ebed, kun siaj fratoj, kaj ili iris tra SXehxem;  kaj fidis lin la logxantoj de SXehxem.
9:27 Kaj ili eliris sur la kampon kaj sxirkolektis siajn vinberojn kaj elpremis ilin kaj faris feston kaj iris en la domon de sia dio kaj mangxis kaj drinkis kaj malbenis Abimelehxon.
9:28 Kaj Gaal, filo de Ebed, diris:Kiu estas Abimelehx, kaj kio estas SXehxem, ke ni servu al li? li estas ja filo de Jerubaal, kaj Zebul estas lia oficisto. Servu al la homoj de HXamor, patro de SXehxem, sed al tiu kial ni servu?
9:29 Se iu donus cxi tiun popolon en miajn manojn, mi forpelus Abimelehxon.  Kaj oni diris al Abimelehx:Plimultigu vian militistaron, kaj eliru.
9:30 Kiam Zebul, la estro de la urbo, auxdis la vortojn de Gaal, filo de Ebed, lia kolero ekflamis.
9:31 Kaj li sendis ruze senditojn al Abimelehx, por diri:Jen Gaal, filo de Ebed, kun siaj fratoj venis en SXehxemon kaj ribeligas la urbon kontraux vi;
9:32 tial levigxu en la nokto, vi kaj la popolo, kiu estas kun vi, kaj faru embuskon sur la kampo;
9:33 kaj matene, kiam levigxos la suno, levigxu frue, kaj ataku la urbon; kaj kiam li kaj la popolo, kiu estas kun li, eliros al vi, tiam faru al li, kion via mano povos.
9:34 Kaj Abimelehx, kaj la tuta popolo, kiu estis kun li, levigxis en la nokto, kaj faris apud SXehxem embuskon el kvar tacxmentoj.
9:35 Kaj Gaal, filo de Ebed, eliris kaj starigxis cxe la pordego de la urbo;  kaj Abimelehx, kaj la popolo, kiu estis kun li, levigxis el la embusko.
9:36 Kiam Gaal ekvidis la popolon, li diris al Zebul:Jen popolo malsupreniras de la suproj de la montoj. Sed Zebul diris al li:La ombro de la montoj sxajnas al vi homoj.
9:37 Kaj Gaal parolis plue, kaj diris:Jen popolo malsupreniras de la altajxo,  kaj unu tacxmento venas laux la vojo de la kverko de sorcxistoj.
9:38 Tiam Zebul diris al li:Kie nun estas via busxo, kiu diris:Kiu estas Abimelehx, ke ni servu al li? Tio estas ja tiu popolo, kiun vi malsxatis; nun eliru, kaj batalu kontraux gxi.
9:39 Kaj Gaal eliris, havante post si la logxantojn de SXehxem, kaj ekbatalis kontraux Abimelehx.
9:40 Kaj Abimelehx ekpelis lin, kaj li forkuris, kaj falis multe da mortigitoj gxis la pordego mem.
9:41 Kaj Abimelehx restis en Aruma; kaj Zebul elpelis Gaalon kaj liajn fratojn, ke ili ne logxu en SXehxem.
9:42 En la sekvanta tago la popolo eliris sur la kampon. Kaj oni diris tion al Abimelehx.
9:43 Kaj li prenis sian militistaron kaj dividis gxin en tri tacxmentojn kaj faris embuskon sur la kampo. Kiam li vidis, ke la popolo eliras el la urbo,  li levigxis kontraux ili kaj batis ilin.
9:44 Kaj Abimelehx, kaj la tacxmentoj, kiuj estis kun li, atakis kaj starigxis antaux la pordego de la urbo; kaj du tacxmentoj atakis cxiujn, kiuj estis sur la kampo, kaj mortigis ilin.
9:45 Kaj Abimelehx batalis kontraux la urbo la tutan tiun tagon; kaj li prenis la urbon, kaj mortigis la popolon, kiu estis en gxi; kaj li detruis la urbon kaj semis sur gxia loko salon.
9:46 Kiam tion auxdis cxiuj logxantoj de la turo de SXehxem, ili foriris en la fortikajxon de la dio Berit.
9:47 Kaj oni diris al Abimelehx, ke kolektigxis cxiuj logxantoj de la turo de SXehxem.
9:48 Tiam Abimelehx iris sur la monton Calmon, li kaj la tuta popolo, kiu estis kun li, kaj Abimelehx prenis hakilon en sian manon kaj dehakis brancxon de arbo kaj prenis gxin kaj metis gxin sur sian sxultron, kaj diris al la homoj, kiuj estis kun li:Kion vi vidis, ke mi faris, tion rapide faru kiel mi.
9:49 Kaj ankaux cxiuj el la tuta popolo dehakis brancxojn kaj iris post Abimelehx kaj almetis al la fortikajxo kaj ekbruligis per ili la fortikajxon per fajro; kaj mortis ankaux cxiuj homoj de la turo de SXehxem, cxirkaux mil viroj kaj virinoj.
9:50 Kaj Abimelehx iris al Tebec kaj siegxis Tebecon kaj prenis gxin.
9:51 Fortika turo estis meze de la urbo, kaj tien forkuris cxiuj viroj kaj virinoj kaj cxiuj logxantoj de la urbo, kaj ensxlosis sin tie kaj supreniris sur la tegmenton de la turo.
9:52 Kaj Abimelehx venis al la turo kaj siegxis gxin, kaj aliris al la pordo de la turo, por forbruligi gxin per fajro.
9:53 Tiam iu virino jxetis muelsxtonon sur la kapon de Abimelehx kaj rompis al li la kranion.
9:54 Tiam li rapide alvokis la junulon, kiu portis liajn batalilojn, kaj diris al li:Eltiru vian glavon kaj mortigu min, por ke oni ne diru pri mi:Virino lin mortigis. Kaj lia junulo lin trapikis, kaj li mortis.
9:55 Kaj la Izraelidoj vidis, ke Abimelehx mortis, kaj ili iris cxiu al sia loko.
9:56 Tiel Dio repagis la malbonagon de Abimelehx, kiun cxi tiu faris rilate sian patron, mortigante siajn sepdek fratojn.
9:57 Kaj la tutan malbonagon de la logxantoj de SXehxem Dio revenigis sur ilian kapon; kaj venis sur ilin la malbeno de Jotam, filo de Jerubaal.
10:1 Post Abimelehx levigxis, por helpadi al Izrael, Tola, filo de Pua, filo de Dodo, Isahxarido. Li logxis en SXamir, sur la monto de Efraim.
10:2 Kaj li estis jugxisto de Izrael dum dudek tri jaroj, kaj li mortis, kaj oni enterigis lin en SXamir.
10:3 Post li levigxis Jair, Gileadano, kaj li estis jugxisto de Izrael dum dudek du jaroj.
10:4 Li havis tridek filojn, kiuj rajdadis sur tridek junaj azenoj, kaj ili havis tridek urbojn; gxis nun oni ilin nomas Vilagxoj de Jair, kiuj estas en la lando Gilead.
10:5 Kaj Jair mortis, kaj oni enterigis lin en Kamon.
10:6 Kaj la Izraelidoj plue faradis malbonon antaux la okuloj de la Eternulo,  kaj servadis al la Baaloj kaj al la Asxtaroj kaj al la dioj de Sirio kaj al la dioj de Cidon kaj al la dioj de Moab kaj al la dioj de la Amonidoj kaj al la dioj de la Filisxtoj; kaj ili forlasis la Eternulon, kaj ne servadis al Li.
10:7 Tiam ekflamis la kolero de la Eternulo kontraux Izrael, kaj Li transdonis ilin en la manojn de la Filisxtoj kaj en la manojn de la Amonidoj.
10:8 Kaj ili premadis kaj turmentadis la Izraelidojn de tiu jaro dum dek ok jaroj, cxiujn Izraelidojn, kiuj estis transe de Jordan en la lando de la Amoridoj, kiu estas en Gilead.
10:9 Kaj la Amonidoj transiris Jordanon, por militi ankaux kontraux Jehuda kaj Benjamen kaj la domo de Efraim; kaj Izrael estis tre premata.
10:10 Tiam ekkriis la Izraelidoj al la Eternulo, dirante:Ni pekis antaux Vi,  cxar ni forlasis nian Dion kaj servis al la Baaloj.
10:11 Kaj la Eternulo diris al la Izraelidoj:Mi savis ja vin de la Egiptoj kaj de la Amoridoj kaj de la Amonidoj kaj de la Filisxtoj.
10:12 Kaj la Cidonanoj kaj Amalekidoj kaj Maonidoj premis vin, kaj vi kriis al Mi, kaj Mi savis vin el iliaj manoj;
10:13 kaj tamen vi forlasis Min kaj servis al aliaj dioj; tial Mi ne plu helpos vin.
10:14 Iru kaj kriu al la dioj, kiujn vi elektis; ili helpu vin en la tempo de via mizero.
10:15 Kaj la Izraelidoj diris al la Eternulo:Ni pekis; faru al ni cxion, kio placxas al Vi; nur savu nin hodiaux.
10:16 Kaj ili forigis el inter si la fremdajn diojn, kaj ekservis al la Eternulo; kaj Li eksentis kompaton pro la suferado de Izrael.
10:17 Kaj kolektigxis la Amonidoj kaj starigxis tendare en Gilead;  kolektigxis ankaux la Izraelidoj kaj starigxis tendare en Micpa.
10:18 Kaj la estroj de Gilead diris unuj al la aliaj:Kiu komencos batalon kontraux la Amonidoj, tiu estos estro de cxiuj logxantoj de Gilead.
11:1 Jiftahx, la Gileadano, estis heroa militisto, sed li estis filo de malcxastulino. De Gilead naskigxis Jiftahx.
11:2 Kaj la edzino de Gilead naskis al li filojn. Kiam la filoj de la edzino grandigxis, ili forpelis Jiftahxon, kaj diris al li:Vi ne heredos en la domo de nia patro; cxar vi estas filo de alia patrino.
11:3 Tiam Jiftahx forkuris de siaj fratoj kaj eklogxis en la lando Tob. Kaj kolektigxis al Jiftahx sentauxgaj homoj kaj eliradis kun li.
11:4 Post kelka tempo ekmilitis la Amonidoj kontraux Izrael.
11:5 Kaj kiam la Amonidoj militis kontraux Izrael, la plejagxuloj de Gilead iris, por preni Jiftahxon el la lando Tob.
11:6 Kaj ili diris al Jiftahx:Iru kaj estu nia kondukanto, kaj ni batalos kontraux la Amonidoj.
11:7 Kaj Jiftahx diris al la plejagxuloj de Gilead:Vi malamas ja min, kaj vi forpelis min el la domo de mia patro; kial do vi nun venis al mi, kiam vi estas en mizero?
11:8 Kaj la plejagxuloj de Gilead diris al Jiftahx:Pro tio ni nun revenas al vi, ke vi iru kun ni, kaj ni batalos kontraux la Amonidoj, kaj vi estos cxe ni estro de cxiuj logxantoj de Gilead.
11:9 Kaj Jiftahx diris al la plejagxuloj de Gilead:Se vi revenigas min, por batali kontraux la Amonidoj, kaj la Eternulo transdonos ilin al mi, cxu tiam mi estos via estro?
11:10 Kaj la plejagxuloj de Gilead diris al Jiftahx:La Eternulo estu auxskultanto inter ni, ke ni faros konforme al viaj vortoj.
11:11 Tiam Jiftahx iris kun la plejagxuloj de Gilead, kaj la popolo faris lin super si estro kaj kondukanto, kaj Jiftahx eldiris cxiujn siajn vortojn antaux la Eternulo en Micpa.
11:12 Jiftahx sendis senditojn al la regxo de la Amonidoj, por diri:Kio estas inter mi kaj vi, ke vi venis al mi, por militi kontraux mia lando?
11:13 Kaj la regxo de la Amonidoj diris al la senditoj de Jiftahx:Pro tio, ke Izrael prenis mian landon, kiam li iris el Egiptujo, de Arnon gxis Jabok kaj gxis Jordan; nun redonu gxin al mi en paco.
11:14 Tiam Jiftahx duan fojon sendis senditojn al la regxo de la Amonidoj,
11:15 kaj dirigis al li:Tiel diris Jiftahx:Izrael ne prenis landon de Moab,  nek landon de la Amonidoj;
11:16 cxar irante el Egiptujo, Izrael iris tra la dezerto gxis la Rugxa Maro kaj venis al Kadesx;
11:17 kaj tiam Izrael sendis senditojn al la regxo de Edom, por diri:Permesu al mi trairi vian landon; sed la regxo de Edom ne konsentis; ankaux al la regxo de Moab estis sendite, sed li ne konsentis; tial Izrael restis en Kadesx;
11:18 kaj li iris tra la dezerto kaj cxirkauxis la landon de Edom kaj la landon de Moab kaj venis de oriento al la lando de Moab kaj starigxis tendare transe de Arnon, sed ne eniris en la limojn de Moab, cxar Arnon estas la limo de Moab.
11:19 Kaj Izrael sendis senditojn al Sihxon, regxo de la Amoridoj, regxo de HXesxbon, kaj Izrael diris al li:Permesu al ni trairi vian landon gxis mia loko;
11:20 sed Sihxon ne volis, ke Izrael trairu liajn limojn; kaj Sihxon kolektis sian tutan popolon, kaj ili starigxis tendare en Jahac kaj batalis kontraux Izrael.
11:21 Kaj la Eternulo, Dio de Izrael, transdonis Sihxonon kaj lian tutan popolon en la manojn de Izrael, kiu venkobatis ilin; kaj Izrael ekposedis la tutan landon de la Amoridoj, kiuj logxis en tiu lando.
11:22 Kaj ili ekposedis la tutan regionon de la Amoridoj, de Arnon gxis Jabok kaj de la dezerto gxis Jordan.
11:23 Tiamaniere la Eternulo, Dio de Izrael, forpelis la Amoridojn de antaux Lia popolo Izrael; kaj vi volas preni gxian posedajxon?
11:24 Tion, kion posedigas al vi Kemosx, via dio, tion posedu; sed cxiun,  kiun la Eternulo, nia Dio, forpelis de antaux ni, tiun ni heredos.
11:25 CXu vi estas pli bona ol Balak, filo de Cipor kaj regxo de Moab? cxu tiu malpacis kun Izrael aux militis kontraux li?
11:26 De la tempo, kiam Izrael eklogxis en HXesxbon kaj en gxiaj dependajxoj kaj en Aroer kaj en gxiaj dependajxoj, kaj en cxiuj urboj, kiuj estas apud Arnon, pasis jam tricent jaroj; kial vi ne forprenis ilin en tiu tempo?
11:27 Mi ne pekis kontraux vi, kaj vi faras al mi malbonon, militante kontraux mi. La Eternulo, la Jugxanto, jugxu nun inter la Izraelidoj kaj la Amonidoj.
11:28 Sed la regxo de Amon ne atentis la vortojn de Jiftahx, kiujn cxi tiu sendis al li.
11:29 Kaj venis sur Jiftahxon la spirito de la Eternulo, kaj li trapasis Gileadon kaj la regionon de Manase, kaj li trairis Micpan Gileadan, kaj de Micpa Gileada li iris al la Amonidoj.
11:30 Kaj Jiftahx faris sanktan promeson al la Eternulo, kaj diris:Se Vi transdonos la Amonidojn en miajn manojn,
11:31 tiam tiu, kiu eliros el la pordo de mia domo renkonte al mi, kiam mi felicxe revenos de la Amonidoj-tiu apartenu al la Eternulo, kaj mi oferos lin kiel bruloferon.
11:32 Kaj Jiftahx venis al la Amonidoj, por batali kontraux ili; kaj la Eternulo transdonis ilin en liajn manojn.
11:33 Kaj li venkobatis ilin de Aroer gxis Minit, dudek urbojn, kaj gxis Abel-Keramim-tio estis tre granda venkobato; kaj la Amonidoj humiligxis antaux la Izraelidoj.
11:34 Kaj Jiftahx venis al Micpa, al sia domo, kaj jen lia filino eliras renkonte al li kun tamburinoj kaj danco; kaj sxi estis lia sola infano; krom sxi li havis neniun filon nek filinon.
11:35 Kiam li ekvidis sxin, li dissxiris siajn vestojn, kaj diris:Ho ve, mia filino! kiel forte vi min klinis, vi min malgxojigis! mi malfermis mian busxon antaux la Eternulo, kaj mi ne povas repreni la faron.
11:36 Kaj sxi diris al li:Mia patro! vi malfermis vian busxon antaux la Eternulo; agu do kun mi tiel, kiel diris via busxo, post kiam la Eternulo faris al vi vengxon kontraux viaj malamikoj, kontraux la Amonidoj.
11:37 Kaj sxi diris al sia patro:Faru por mi jenon:lasu min for por du monatoj, kaj mi iros, mi iros sur la montojn kaj priploros mian virgecon, mi kune kun miaj amikinoj.
11:38 Kaj li diris:Iru; kaj li forsendis sxin por du monatoj. Kaj sxi iris kune kun siaj amikinoj kaj priploris sian virgecon sur la montoj.
11:39 Kaj kiam pasis la du monatoj, sxi revenis al sia patro, kaj li plenumis sur sxi sian sanktan promeson, kiun li faris; kaj sxi ne ekkonis viron. Kaj farigxis moro en Izrael,
11:40 ke cxiujare la filinoj de Izrael iras priplori la filinon de Jiftahx,  la Gileadano, dum kvar tagoj en jaro.
12:1 Kaj kolektigxis la Efraimidoj kaj iris norden, kaj diris al Jiftahx:Kial vi iris militi kontraux la Amonidoj, kaj nin ne vokis, ke ni iru kun vi? vian domon kune kun vi ni forbruligos per fajro.
12:2 Kaj Jiftahx diris al ili:Mi kaj mia popolo havis grandan disputon kun la Amonidoj; mi kriis al vi, sed vi ne savis min el ilia mano.
12:3 Kiam mi vidis, ke vi ne savas, mi elmetis al risko mian animon kaj iris kontraux la Amonidojn, kaj la Eternulo transdonis ilin en miajn manojn. Kial do vi venis hodiaux al mi, por malpaci kontraux mi?
12:4 Kaj Jiftahx kolektis cxiujn logxantojn de Gilead kaj batalis kontraux la Efraimidoj. Kaj la logxantoj de Gilead venkobatis la Efraimidojn; cxar cxi tiuj diris:Vi estas forkurintoj el Efraim, Gilead estas ja meze de Efraim kaj meze de Manase.
12:5 Kaj la Gileadanoj baris al la Efraimidoj la transirejojn de Jordan. Kaj kiam iu el la forkurantaj Efraimidoj diris:Mi volas transiri, tiam la Gileadanoj diris al li:CXu vi estas Efraimido? Se li diris:Ne,
12:6 tiam ili diris al li:Diru:SXibolet; li diris:Sibolet, cxar li ne povis elparoli gxuste; tiam ili kaptis lin kaj bucxis lin cxe la transirejo de Jordan. Kaj en tiu tempo falis el la Efraimidoj kvardek du mil.
12:7 Kaj Jiftahx estis jugxisto de Izrael dum ses jaroj. Kaj mortis Jiftahx,  la Gileadano, kaj oni enterigis lin en la urboj de Gilead.
12:8 Kaj post li estis jugxisto de Izrael Ibcan el Bet-Lehxem.
12:9 Li havis tridek filojn, kaj tridek filinojn li edzinigis eksteren, kaj tridek filinojn li prenis el ekstere por siaj filoj. Kaj li estis jugxisto de Izrael dum sep jaroj.
12:10 Kaj Ibcan mortis, kaj oni enterigis lin en Bet-Lehxem.
12:11 Kaj post li estis jugxisto de Izrael Elon, Zebulunido, kaj li estis jugxisto de Izrael dum dek jaroj.
12:12 Kaj mortis Elon, la Zebulunido, kaj oni enterigis lin en Ajalon, en la lando de Zebulun.
12:13 Kaj post li estis jugxisto de Izrael Abdon, filo de Hilel, Piratonano.
12:14 Li havis kvardek filojn kaj tridek nepojn, kiuj rajdadis sur sepdek junaj azenoj. Kaj li estis jugxisto de Izrael dum ok jaroj.
12:15 Kaj mortis Abdon, filo de Hilel, la Piratonano, kaj oni enterigis lin en Piraton, en la lando de Efraim, sur la monto de la Amalekidoj.
13:1 Kaj la Izraelidoj denove faris malbonon antaux la okuloj de la Eternulo;  kaj la Eternulo transdonis ilin en la manojn de la Filisxtoj por kvardek jaroj.
13:2 Kaj estis iu homo el Corea, el la tribo de Dan, kies nomo estis Manoahx;  lia edzino estis senfrukta kaj ne naskis.
13:3 Kaj aperis angxelo de la Eternulo al la virino, kaj diris al sxi:Jen vi estas senfrukta kaj ne naskas; tamen vi gravedigxos kaj naskos filon.
13:4 Sed nun gardu vin, kaj ne trinku vinon nek ebriigajxon, kaj mangxu nenion malpuran;
13:5 cxar jen vi gravedigxos kaj naskos filon; kaj razilo ne devas tusxi lian kapon, cxar konsekrita al Dio estos la knabo de el la ventro; kaj li komencos savadi Izraelon el la manoj de la Filisxtoj.
13:6 Kaj la virino iris, kaj diris al sia edzo jene:Dia homo venis al mi, kaj lia aspekto estis kiel la aspekto de angxelo de Dio, tre respektinda; kaj mi ne demandis lin, de kie li estas, kaj sian nomon li ne diris al mi.
13:7 Kaj li diris al mi:Jen vi gravedigxos kaj naskos filon; kaj nun ne trinku vinon nek ebriigajxon, kaj mangxu nenion malpuran; cxar konsekrita al Dio estos la knabo de el la ventro gxis la tago de lia morto.
13:8 Tiam Manoahx ekpregxis al la Eternulo, kaj diris:Mi petas Vin, ho mia Sinjoro:la Dia homo, kiun Vi sendis, venu denove al ni, kaj li instruu nin,  kiel ni devas agi kun la naskota knabo.
13:9 Kaj Dio auxskultis la vocxon de Manoahx; kaj la angxelo de Dio venis denove al la virino, kiam sxi estis sur la kampo; kaj Manoahx, sxia edzo, ne estis kun sxi.
13:10 La virino rapide kuris kaj sciigis sian edzon, kaj diris al li:Jen aperis al mi la homo, kiu venis al mi en tiu tago.
13:11 Kaj Manoahx levigxis kaj iris post sia edzino kaj venis al la homo, kaj diris al li:CXu vi estas tiu homo, kiu parolis al la virino? Kaj tiu diris:Mi.
13:12 Kaj Manoahx diris:Se viaj vortoj plenumigxos, tiam kiaj devas esti la reguloj pri la knabo kaj liaj agoj?
13:13 Kaj la angxelo de la Eternulo diris al Manoahx:Kontraux cxio, pri kio mi parolis al la virino, sxi sin gardu;
13:14 nenion el tio, kio devenas el vinberbrancxo, sxi mangxu, vinon aux ebriigajxon sxi ne trinku, kaj nenion malpuran sxi mangxu; cxion, kion mi ordonis al sxi, sxi plenumu.
13:15 Kaj Manoahx diris al la angxelo de la Eternulo:Permesu, ke ni retenu vin, kaj ni pretigos por vi kapridon.
13:16 Sed la angxelo de la Eternulo diris al Manoahx:Kvankam vi retenos min,  mi tamen ne mangxos vian panon; sed se vi volas fari bruloferon, faru gxin al la Eternulo. CXar Manoahx ne sciis, ke tio estas angxelo de la Eternulo.
13:17 Kaj Manoahx diris al la angxelo de la Eternulo:Kia estas via nomo? ke ni povu honori vin, kiam plenumigxos via vorto.
13:18 Sed la angxelo de la Eternulo diris al li:Por kio vi demandas pri mia nomo? gxi estas neordinara.
13:19 Kaj Manoahx prenis kapridon kaj farunoferon kaj oferlevis tion sur roko al la Eternulo. Kaj Li faris miraklon, kaj Manoahx kaj lia edzino tion vidis:
13:20 kiam la flamo levigxis de la altaro al la cxielo, tiam la angxelo de la Eternulo levigxis en la flamo de la altaro. Kaj Manoahx kaj lia edzino tion vidis, kaj ili jxetis sin vizagxaltere.
13:21 Kaj la angxelo de la Eternulo ne montris sin plu al Manoahx kaj al lia edzino. Tiam Manoahx konvinkigxis, ke tio estis angxelo de la Eternulo.
13:22 Kaj Manoahx diris al sia edzino:Ni certe mortos, cxar ni vidis Dion.
13:23 Sed lia edzino diris al li:Se la Eternulo dezirus mortigi nin, Li ne akceptus el niaj manoj bruloferon kaj farunoferon, kaj ne montrus al ni cxion tion, kaj nun Li ne auxdigus al ni tion, kion Li auxdigis.
13:24 Kaj la virino naskis filon kaj donis al li la nomon SXimsxon. Kaj la knabo kreskis, kaj la Eternulo lin benis.
13:25 Kaj la spirito de la Eternulo komencis ekscitadi lin en la Tendaro de Dan, inter Corea kaj Esxtaol.
14:1 SXimsxon iris en Timnan, kaj ekvidis en Timna virinon el la filinoj de la Filisxtoj.
14:2 Kaj li iris kaj sciigis tion al sia patro kaj al sia patrino, kaj diris:Mi vidis en Timna virinon el la filinoj de la Filisxtoj; nun prenu sxin al mi kiel edzinon.
14:3 Kaj lia patro kaj lia patrino diris al li:CXu ne trovigxas virino inter la filinoj de viaj fratoj kaj en nia tuta popolo, ke vi iras preni edzinon el la necirkumciditaj Filisxtoj? Sed SXimsxon diris al sia patro:SXin prenu por mi, cxar sxi placxas al mi.
14:4 Kaj lia patro kaj lia patrino ne sciis, ke tio estas de la Eternulo,  cxar Li sercxis pretekston kontraux la Filisxtoj; en tiu tempo la Filisxtoj regis super Izrael.
14:5 Kaj SXimsxon kun sia patro kaj kun sia patrino iris en Timnan; kiam ili venis al la vinbergxardenoj de Timna, juna leono blekegante venis renkonte al li.
14:6 Kaj venis sur lin la spirito de la Eternulo, kaj li dissxiris lin, kiel oni dissxiras kapridon, kvankam li nenion havis en sia mano. Kaj li ne diris al siaj gepatroj, kion li faris.
14:7 Kaj li venis kaj parolis kun la virino, kaj sxi placxis al SXimsxon.
14:8 Post kelka tempo li iris denove, por preni sxin, kaj li devojigxis, por vidi la kadavron de la leono; kaj jen svarmamaso da abeloj estas en la kadavro de la leono, kaj ankaux mielo.
14:9 Kaj li prenis gxin en siajn manojn kaj iris, mangxante dum la irado; kaj li iris al siaj gepatroj, kaj donis al ili, kaj ili mangxis; sed li ne diris al ili, ke el la kadavro de la leono li prenis la mielon.
14:10 Kaj lia patro venis al la virino, kaj SXimsxon faris tie festenon, kiel ordinare faras la junuloj.
14:11 Kiam ili ekvidis lin, ili donis al li tridek kompanianojn, ke ili estu kun li.
14:12 Kaj SXimsxon diris al ili:Mi proponos al vi enigmon; se vi divenos gxin al mi dum la sep tagoj de la festeno kaj trafos, tiam mi donos al vi tridek cxemizojn kaj tridek kompletojn da vestoj;
14:13 sed se vi ne povas diveni al mi, tiam vi donos al mi tridek cxemizojn kaj tridek kompletojn da vestoj. Kaj ili diris al li:Proponu vian enigmon,  kaj ni auxskultos.
14:14 Kaj li diris al ili:      El mangxantajxo devenis mangxatajxo,   Kaj el fortajxo devenis dolcxajxo.  Kaj ili ne povis solvi la enigmon dum tri tagoj.
14:15 En la sepa tago ili diris al la edzino de SXimsxon:Admonu vian edzon,  ke li solvu al ni la enigmon; alie ni forbruligos per fajro vin kaj la domon de via patro. CXu por senhavigi nin vi invitis nin cxi tien?
14:16 Tiam la edzino de SXimsxon ekploris antaux li, kaj diris:Vi nur malamas min, sed ne amas; vi proponis enigmon al la filoj de mia popolo, kaj al mi vi ne diris gxian solvon. Kaj li diris al sxi:Jen al miaj gepatroj mi ne diris la solvon, kaj cxu al vi mi gxin diru?
14:17 Kaj sxi ploris antaux li dum la sep tagoj, kiujn dauxris cxe ili la festeno; en la sepa tago li diris al sxi la solvon, cxar sxi tre insistis.  Kaj sxi diris la solvon de la enigmo al la filoj de sxia popolo.
14:18 Kaj la urbanoj diris al li en la sepa tago, antaux la subiro de la suno:Kio estas pli dolcxa ol mielo? kaj kio estas pli forta ol leono? Kaj li diris al ili:      Se vi ne plugus per mia bovidino,   Vi ne trovus la solvon de mia enigmo.
14:19 Kaj venis sur lin la spirito de la Eternulo, kaj li iris en Asxkelonon kaj mortigis tie tridek homojn kaj prenis iliajn vestojn kaj donis la kompletojn de iliaj vestoj al la solvintoj de la enigmo. Sed ekflamis lia kolero, kaj li foriris en la domon de sia patro.
14:20 Kaj la edzino de SXimsxon farigxis edzino de lia festena kompaniulo,  kiu kompaniis al li.
15:1 Post kelka tempo, en la tempo de rikoltado de tritiko, SXimsxon vizitis sian edzinon, alportante kapridon, kaj diris:Mi envenos al mia edzino en la internan cxambron. Sed sxia patro ne permesis al li eniri.
15:2 Kaj sxia patro diris:Mi pensis, ke vi ekmalamis sxin, kaj mi donis sxin al via amiko. Jen sxia pli juna fratino estas ja pli bela ol sxi; sxi farigxu via, anstataux tiu.
15:3 Sed SXimsxon diris al ili:CXi tiun fojon mi estos senkulpa antaux la Filisxtoj, se mi faros al ili malbonon.
15:4 Kaj SXimsxon iris, kaj kaptis tricent vulpojn kaj prenis torcxojn, kaj turnis voston al vosto kaj alligis po unu torcxo meze inter cxiuj du vostoj.
15:5 Kaj li ekbruligis per fajro la torcxojn kaj pelis ilin sur la grenkampojn de la Filisxtoj kaj forbruligis la garbojn kaj la ankoraux ne rikoltitan grenon kaj la vinbergxardenojn kaj la olivarbojn.
15:6 Kaj la Filisxtoj diris:Kiu tion faris? Kaj oni respondis:SXimsxon,  bofilo de la Timnaano; cxar cxi tiu prenis lian edzinon kaj fordonis sxin al lia amiko. Kaj la Filisxtoj iris kaj forbruligis per fajro sxin kaj sxian patron.
15:7 Tiam SXimsxon diris al ili:Se vi agas tiel, tiam mi ne cxesos, antaux ol mi faros vengxon kontraux vi.
15:8 Kaj li forte batis al ili la krurojn kaj la lumbojn; poste li iris kaj eklogxis en la fendego de la roko Etam.
15:9 Tiam la Filisxtoj iris kaj starigxis tendare en la regiono de Jehuda kaj etendigxis gxis Lehxi.
15:10 Kaj la Jehudaidoj diris:Pro kio vi eliris kontraux nin? Kaj ili respondis:Ni venis, por ligi SXimsxonon, por agi kun li, kiel li agis kun ni.
15:11 Tiam iris tri mil homoj el Jehuda al la fendego de la roko Etam, kaj diris al SXimsxon:CXu vi ne scias, ke la Filisxtoj regas super ni? kion do vi faris al ni? Kaj li diris al ili:Kiel ili agis kun mi, tiel mi agis kun ili.
15:12 Kaj ili diris al li:Ni venis, por ligi vin, por doni vin en la manojn de la Filisxtoj. Tiam SXimsxon diris al ili:JXuru al mi, ke vi ne mortigos min.
15:13 Kaj ili diris al li jene:Ne; ni nur ligos vin kaj transdonos vin en iliajn manojn, sed certe ni ne mortigos vin. Kaj ili ligis lin per du novaj sxnuroj kaj elkondukis lin el la roko.
15:14 Kiam li venis al Lehxi, la Filisxtoj gxojkriante iris renkonte al li.  Sed venis sur lin la spirito de la Eternulo, kaj la sxnuroj, kiuj estis sur liaj brakoj, farigxis kiel lino, bruligita de fajro, kaj liaj katenoj disfalis de liaj manoj.
15:15 Kaj li trovis fresxan makzelon de azeno, kaj li etendis sian manon kaj prenis gxin kaj mortigis per gxi mil homojn.
15:16 Kaj SXimsxon diris:      Per makzelo de azeno grandegan amason,   Per makzelo de azeno mi mortigis mil homojn.
15:17 Kiam li finis paroli, li forjxetis el sia mano la makzelon; kaj li donis al tiu loko la nomon Ramat-Lehxi.
15:18 Kaj li eksentis grandan soifon, kaj li ekvokis al la Eternulo, kaj diris:Vi faris per la mano de Via sklavo tiun grandan savon; kaj nun mi devas morti de soifo kaj fali en la manojn de la necirkumciditoj!
15:19 Tiam Dio fendis kavon, kiu estis en Lehxi, kaj eliris el gxi akvo; kaj li trinkis, kaj lia spirito revenis, kaj li revivigxis. Tial gxi ricevis la nomon gxis la nuna tago:Fonto de la Vokanto en Lehxi.
15:20 Kaj li estis jugxisto de Izrael en la tempo de la Filisxtoj dum dudek jaroj.
16:1 SXimsxon iris en Gazan kaj vidis tie malcxastulinon kaj eniris al sxi.
16:2 Al la Gazaanoj oni diris:SXimsxon venis cxi tien; kaj ili cxirkauxis lin kaj spione atendis lin dum la tuta nokto cxe la pordego de la urbo, kaj staris senbrue dum la tuta nokto, dirante:Antaux la matenigxo ni lin mortigos.
16:3 SXimsxon kusxis gxis noktomezo; je noktomezo li levigxis kaj kaptis la pordojn de la urba pordego kune kun ambaux fostoj kaj levis ilin kune kun la riglilo kaj metis sur siajn sxultrojn, kaj forportis ilin sur la supron de la monto, kiu estas antaux HXebron.
16:4 Post tio li ekamis virinon en la valo Sorek; sxia nomo estis Delila.
16:5 Kaj venis al sxi la estroj de la Filisxtoj, kaj diris al sxi:Allogu lin,  kaj vidu, en kio konsistas lia granda forto, kaj per kio ni povus fortosuperi lin, ke ni ligu lin kaj humiligu lin; tiam ni donos al vi cxiu po mil kaj cent argxentaj moneroj.
16:6 Kaj Delila diris al SXimsxon:Diru al mi, mi petas, en kio konsistas via granda forto, kaj per kio oni povas ligi vin, por humiligi vin.
16:7 Kaj SXimsxon diris al sxi:Se oni ligos min per sep fresxaj ne sekigxintaj sxnuroj, tiam mi senfortigxos kaj farigxos kiel la aliaj homoj.
16:8 Tiam la estroj de la Filisxtoj alportis al sxi sep fresxajn ne sekigxintajn sxnurojn, kaj sxi ligis lin per ili.
16:9 Kaj dum la embuskuloj sidis cxe sxi en alia cxambro, sxi diris al li:Filisxtoj iras al vi, SXimsxon! Tiam li dissxiris la sxnurojn, kiel oni dissxiras fadenon el stupo, kiam fajro gxin bruldifektis. Kaj oni ne sciigxis pri lia forto.
16:10 Kaj Delila diris al SXimsxon:Jen vi trompis min kaj diris al mi mensogon; nun diru al mi, per kio oni povas vin ligi.
16:11 Kaj li diris al sxi:Se oni min ligos per novaj sxnuroj, kiuj ne estis uzitaj por laboro, tiam mi senfortigxos kaj farigxos kiel la aliaj homoj.
16:12 Tiam Delila prenis novajn sxnurojn kaj ligis lin per ili, kaj diris al li:Filisxtoj iras al vi, SXimsxon! Dume la embuskuloj sidis en alia cxambro.  Kaj li desxiris ilin de siaj brakoj kiel fadenon.
16:13 Kaj Delila diris al SXimsxon:GXis nun vi trompas min kaj diras al mi mensogojn; diru al mi, per kio oni povas vin ligi. Kaj li diris al sxi:Se vi interteksos la sep buklojn de mia kapo kun sxpinajxo.
16:14 Kaj sxi alfortikigis ilin per najlo, kaj diris al li:Filisxtoj iras al vi, SXimsxon! Kaj li vekigxis el sia dormo kaj eltiris la interteksan najlon kune kun la sxpinajxo.
16:15 Tiam sxi diris al li:Kial vi diras, ke vi amas min, dum tamen via koro ne estas kun mi? jam tri fojojn vi trompis min, kaj ne diris al mi, en kio konsistas via granda forto.
16:16 Kaj cxar sxi tedadis lin per siaj vortoj cxiutage kaj turmentadis lin,  lia animo morte lacigxis.
16:17 Kaj li malkasxis al sxi sian tutan koron, kaj diris al sxi:Tondilo ne tusxis mian kapon, cxar mi estas konsekrita al Dio de el la ventro de mia patrino. Se oni tondos miajn harojn, tiam forlasos min mia forto, mi senfortigxos kaj farigxos kiel la aliaj homoj.
16:18 Kiam Delila vidis, ke li malkasxis al sxi sian tutan koron, sxi sendis kaj vokigis la estrojn de la Filisxtoj, dirante:Venu cxi tiun fojon, cxar li malkasxis al mi sian tutan koron. Kaj venis al sxi la estroj de la Filisxtoj kaj alportis la argxenton en siaj manoj.
16:19 Kaj sxi endormigis lin sur siaj genuoj, kaj alvokis homon, kaj detondigis la sep buklojn de lia kapo. Kaj sxi komencis humiligadi lin, kaj lia forto lin forlasis.
16:20 Kaj sxi diris:Filisxtoj iras al vi, SXimsxon! Li vekigxis de sia dormo,  kaj diris:Mi eliros, kiel cxiufoje, kaj mi vigligxos; sed li ne sciis, ke la Eternulo forlasis lin.
16:21 Kaj la Filisxtoj kaptis lin kaj elpikis liajn okulojn, kaj venigis lin en Gazan kaj ligis lin per kupraj cxenoj; kaj li devis mueli en la malliberejo.
16:22 Dume la haroj de lia kapo komencis rekreski post la fortondo.
16:23 La estroj de la Filisxtoj kunvenis, por alporti grandan oferon al sia dio Dagon kaj por festeni, kaj ili diris:Nia dio transdonis en niajn manojn nian malamikon SXimsxon.
16:24 Kaj la popolo vidis lin, kaj gloris sian dion, dirante:Nia dio transdonis en niajn manojn nian malamikon kaj la ruiniganton de nia lando kaj la mortiginton de multaj el ni.
16:25 Kiam ilia koro gajigxis, ili diris:Voku SXimsxonon, ke li amuzu nin.  Kaj oni vokis SXimsxonon el la malliberejo, kaj li faris amuzon al ili, kaj oni starigis lin inter la kolonoj.
16:26 Kaj SXimsxon diris al la junulo, kiu kondukis lin je la mano:Lasu min,  ke mi palpu la kolonojn, sur kiuj la domo staras, kaj mi apogos min al ili.
16:27 Kaj la domo estis plena de viroj kaj virinoj, kaj tie estis cxiuj estroj de la Filisxtoj; kaj sur la tegmento estis cxirkaux tri mil viroj kaj virinoj, kiuj rigardis la amuzadon de SXimsxon.
16:28 Kaj SXimsxon vokis al la Eternulo, kaj diris:Mia Sinjoro, ho Eternulo,  mi petas, rememoru min kaj fortigu min nur cxi tiun fojon, ho Dio, por ke mi faru al la Filisxtoj vengxon per unu fojo pro miaj du okuloj.
16:29 Kaj SXimsxon kaptis la du mezajn kolonojn, sur kiuj staris la domo, kaj apogis sin al ili, al unu per sia dekstra mano kaj al la dua per sia maldekstra mano.
16:30 Kaj SXimsxon diris:Mortu mia animo kune kun la Filisxtoj! Kaj li ekpremis forte; kaj falis la domo sur la estrojn, kaj sur la tutan popolon,  kiu estis en gxi. Kaj la nombro de la mortintoj, kiujn li mortigis cxe sia morto, estis pli granda, ol la nombro de tiuj, kiujn li mortigis dum sia vivo.
16:31 Kaj venis liaj fratoj kaj la tuta domo de lia patro kaj prenis lin, kaj iris kaj enterigis lin inter Corea kaj Esxtaol, en la tombo de lia patro Manoahx. Li estis jugxisto de Izrael dum dudek jaroj.
17:1 Estis homo sur la monto de Efraim; lia nomo estis Mihxa.
17:2 Li diris al sia patrino:La mil kaj cent argxentaj moneroj, kiujn oni prenis de vi kaj pro kiuj vi malbenis antaux miaj oreloj, jen la argxento estas cxe mi; mi prenis gxin. Kaj lia patrino diris:Mia filo estu benata de la Eternulo.
17:3 Kaj li redonis la mil kaj cent argxentajn monerojn al sia patrino. Kaj lia patrino diris:Mi dedicxis la argxenton al la Eternulo el mia mano por mia filo, por fari figuron kaj idolon; nun mi redonas gxin al vi.
17:4 Sed li redonis la argxenton al sia patrino. Lia patrino prenis ducent argxentajn monerojn kaj donis ilin al orfandisto, kaj li faris el tio figuron kaj idolon, kiu restis en la domo de Mihxa.
17:5 Tiu homo Mihxa havis domon de dio; kaj li faris efodon kaj domajn diojn,  kaj konsekris unu el siaj filoj, ke li estu por li pastro.
17:6 En tiu tempo ne ekzistis regxo cxe Izrael; cxiu faradis tion, kio placxis al li.
17:7 Estis junulo el Bet-Lehxem de Jehuda, el familio de Jehudaidoj, li estis Levido kaj logxis tie.
17:8 Tiu homo iris el la urbo, el Bet-Lehxem de Jehuda, por eklogxi tie, kie li trovos oportune. Kaj li venis dum sia vojirado sur la monton de Efraim al la domo de Mihxa.
17:9 Kaj Mihxa diris al li:De kie vi venas? Kaj tiu diris al li:Mi estas Levido el Bet-Lehxem de Jehuda, kaj mi iras, por eklogxi tie, kie mi trovos oportune.
17:10 Tiam Mihxa diris al li:Restu cxe mi kaj estu por mi patro kaj pastro,  kaj mi donados al vi po dek argxentaj moneroj cxiujare kaj necesajn vestojn kaj mangxajxon. Kaj la Levido iris.
17:11 Kaj la Levido konsentis resti cxe tiu homo, kaj la junulo estis por li kiel unu el liaj filoj.
17:12 Kaj Mihxa konsekris la Levidon, kaj la junulo farigxis por li pastro kaj logxis en la domo de Mihxa.
17:13 Kaj Mihxa diris:Nun mi scias, ke la Eternulo bonfaros al mi, cxar Levido farigxis por mi pastro.
18:1 En tiu tempo ne ekzistis regxo cxe Izrael; kaj en tiu tempo la tribo de Dan sercxis por si posedajxon, por eklogxi, cxar gxis tiu tempo ili ne ricevis posedajxon inter la triboj de Izrael.
18:2 Kaj la Danidoj sendis kvin homojn el sia tribo, el siaj reprezentantoj,  virojn batalkapablajn el Corea kaj Esxtaol, por rigardi la landon kaj esplori gxin, kaj diris al ili:Iru, esploru la landon. Kaj ili venis sur la monton de Efraim al la domo de Mihxa kaj tranoktis tie.
18:3 Kiam ili estis kun la domanoj de Mihxa, ili rekonis la vocxon de la juna Levido, kaj eniris tien, kaj diris al li:Kiu venigis vin cxi tien? kaj kion vi faras cxi tie? kaj kion vi bezonas cxi tie?
18:4 Kaj li diris al ili:Tiel kaj tiel agis kun mi Mihxa, kaj li dungis min,  kaj mi farigxis pastro por li.
18:5 Kaj ili diris al li:Demandu, ni petas, Dion, por ke ni eksciu, cxu estos sukcesa nia vojo, kiun ni iras.
18:6 Kaj la pastro diris al ili:Iru en paco; laux la Eternulo estas via vojo,  kiun vi iras.
18:7 Kaj tiuj kvin viroj ekiris kaj venis en Laisxon, kaj vidis la popolon,  ke gxi tie logxas senzorge, laux la maniero de la Cidonanoj, trankvile kaj fide, kaj neniu per io ofendas ilin en la lando aux regas super ili, kaj de la Cidonanoj ili estas malproksime kaj kun neniu ili havas ian aferon.
18:8 Kaj ili venis al siaj fratoj en Corean kaj Esxtaolon; kaj iliaj fratoj diris al ili:Kion vi raportos?
18:9 Kaj ili diris:Levigxu, kaj ni iru kontraux ilin; cxar ni vidis, ke la lando estas tre bona; estu trankvilaj, ne prokrastu iri kaj veni kaj ekposedi la landon.
18:10 Kiam vi venos, vi venos al popolo, kiu ne pensas pri dangxero, kaj la lando estas vasta; Dio transdonas gxin en viajn manojn; tio estas loko, kie mankas nenio, kio estas sur la tero.
18:11 Kaj elmovigxis el tie el la tribo de la Danidoj, el Corea kaj Esxtaol,  sescent viroj, zonitaj per bataliloj.
18:12 Kaj ili iris, kaj starigxis tendare en Kirjat-Jearim, en la regiono de Jehuda. Tial oni gxis nun nomas tiun lokon Tendaro de Dan; gxi estas post Kirjat-Jearim.
18:13 Kaj ili iris de tie sur la monton de Efraim kaj venis al la domo de Mihxa.
18:14 Kaj la kvin viroj, kiuj iris, por esplorrigardi la landon Laisx, diris al siaj fratoj:CXu vi scias, ke en cxi tiuj domoj trovigxas efodo kaj domaj dioj kaj figuro kaj idolo? pripensu do, kion vi devas fari.
18:15 Kaj ili turnigxis tien kaj eniris en la domon de la juna Levido, en la domon de Mihxa, kaj salutis lin.
18:16 La sescent viroj el la Danidoj, zonitaj per siaj bataliloj, staris antaux la pordego.
18:17 Kaj la kvin viroj, kiuj iris, por esplorrigardi la landon, eniris tien kaj prenis la figuron kaj la efodon kaj la domajn diojn kaj la idolon. Dume la pastro staris antaux la pordego, kun la sescent viroj, zonitaj per bataliloj.
18:18 Kiam tiuj eniris en la domon de Mihxa, kaj prenis la figuron, la efodon, la domajn diojn, kaj la idolon, la pastro diris al ili:Kion vi faras?
18:19 Sed ili diris al li:Silentu, metu vian manon sur vian busxon; kaj iru kun ni kaj estu por ni patro kaj pastro; cxu pli bone estas por vi esti pastro por la domo de unu homo, ol esti pastro por tribo kaj gento en Izrael?
18:20 Kaj tio bone placxis al la pastro, kaj li prenis la efodon kaj la domajn diojn kaj la figuron kaj iris inter la popolon.
18:21 Kaj ili turnigxis kaj iris, kaj sendis la infanojn kaj la brutojn kaj la pakajxojn antaux sin.
18:22 Kiam ili malproksimigxis de la domo de Mihxa, la homoj, kiuj estis en la domoj najbaraj de Mihxa, kun krio kolektigxis kaj kuris post la Danidoj.
18:23 Kaj ili kriis al la Danidoj; kaj cxi tiuj turnis siajn vizagxojn, kaj diris al Mihxa:Kio estas al vi, ke vi faras krion?
18:24 Kaj li diris:Miajn diojn, kiujn mi faris, vi forprenis, kaj ankaux la pastron, kaj vi foriris; kaj kio ankoraux estas al mi? kial do vi demandas,  kio estas al mi?
18:25 Kaj la Danidoj diris al li:Ne auxdigu vian vocxon antaux ni, cxar alie atakos vin koleraj homoj kaj vi pereigos vian animon kaj la animon de via domo.
18:26 Kaj la Danidoj foriris sian vojon. Kaj Mihxa vidis, ke ili estas pli fortaj ol li; kaj li returnigxis kaj revenis en sian domon.
18:27 Sed tiuj prenis tion, kion faris Mihxa, kaj la pastron, kiu estis cxe li; kaj ili venis en Laisxon, kontraux la popolon trankvilan kaj senzorgan,  kaj venkobatis gxin per la glavo; kaj la urbon ili forbruligis per fajro.
18:28 Kaj estis neniu savanto, cxar gxi estis malproksime de Cidon kaj ili havis neniajn aferojn kun iu, kaj gxi estis en la valo, kiu trovigxas apud Bet-Rehxob. Ili konstruis la urbon kaj eklogxis en gxi.
18:29 Ili donis al la urbo la nomon Dan, laux la nomo de sia patro, kiu naskigxis de Izrael; antauxe la nomo de la urbo estis Laisx.
18:30 Kaj la Danidoj starigis al si la figuron; kaj Jehonatan, filo de Gersxom, filo de Manase, li kaj liaj filoj estis pastroj por la tribo de la Danidoj, gxis la tago, kiam ili estis forkaptitaj el la lando.
18:31 Kaj dum la tuta tempo, kiam la domo de Dio estis en SXilo, ili havis cxe si la idolon de Mihxa, kiun li faris.
19:1 En tiu tempo, kiam ne ekzistis regxo cxe Izrael, logxis iu Levido sur la deklivo de la monto de Efraim. Li prenis al si kromedzinon el Bet-Lehxem de Jehuda.
19:2 Kaj lia kromedzino perfidis lin kaj foriris de li en la domon de sia patro en Bet-Lehxem de Jehuda, kaj sxi restis tie kvar monatojn.
19:3 Kaj levigxis sxia edzo kaj iris al sxi, por paroli al sxia koro, por revenigi sxin; kun li estis lia junulo kaj paro da azenoj. Kaj sxi enirigis lin en la domon de sia patro; kaj la patro de la juna virino lin ekvidis kaj akceptis lin kun gxojo.
19:4 Kaj retenis lin lia bopatro, la patro de la juna virino, kaj li restis cxe li dum tri tagoj; kaj ili mangxis kaj trinkis kaj tranoktis tie.
19:5 En la kvara tago ili levigxis frue matene, kaj li intencis foriri; sed la patro de la juna virino diris al sia bofilo:Fortigu vian koron per peco da pano; kaj poste vi iros.
19:6 Kaj ili restis, kaj ambaux kune mangxis kaj trinkis. Kaj la patro de la juna virino diris al la viro:Mi petas vin, tranoktu kaj gxojigu vian koron.
19:7 La viro levigxis, por foriri; sed lia bopatro insiste petis lin, kaj li restis kaj tranoktis tie.
19:8 En la kvina tago li levigxis frue matene, por iri; sed la patro de la juna virino diris:Fortigu, mi petas, vian koron, kaj ne rapidu, gxis finigxos la tago. Kaj ili ambaux mangxis.
19:9 Kaj la viro levigxis, por iri, li kaj lia kromedzino kaj lia junulo. Sed lia bopatro, la patro de la juna virino, diris al li:Jen finigxis la tago kaj farigxas vespero, tranoktu do, mi petas; jen la tago finigxis, tranoktu cxi tie, ke via koro faru al si gxojon; morgaux frue vi levigxos, por iri vian vojon, kaj vi iros al via tendo.
19:10 Sed la viro ne volis tranokti; li levigxis kaj iris. Kaj li venis al la cxirkauxajxo de Jebus (tio estas Jerusalem); kun li estis paro da sxargxitaj azenoj, kaj ankaux lia kromedzino.
19:11 Kiam ili estis antaux Jebus, la tago jam forte klinigxis. Kaj la junulo diris al sia sinjoro:Venu, ni eniru en cxi tiun urbon de la Jebusidoj, kaj ni tranoktu en gxi.
19:12 Sed lia sinjoro diris al li:Ni ne eniros en urbon de aligentuloj, kiuj ne estas el la Izraelidoj; ni iros pluen, gxis Gibea.
19:13 Kaj li diris al sia junulo:Iru, ke ni alproksimigxu al unu el la lokoj,  kaj ni tranoktu en Gibea aux en Rama.
19:14 Kaj ili iris pluen kaj iris; kaj la suno subiris antaux ili apud Gibea,  kiu apartenis al la Benjamenidoj.
19:15 Kaj ili turnigxis tien, por eniri kaj tranokti en Gibea. Kaj li eniris kaj sidigxis sur la strato; sed neniu invitis ilin en la domon, por tranokti.
19:16 Sed jen iu maljunulo venis vespere de sia laboro de la kampo; li estis de la monto de Efraim kaj logxis tiutempe en Gibea; kaj la logxantoj de tiu loko estis Benjamenidoj.
19:17 Li levis siajn okulojn kaj ekvidis la fremdan homon sur la strato de la urbo. Kaj la maljunulo diris:Kien vi iras? kaj de kie vi venas?
19:18 Kaj tiu diris al li:Ni iras el Bet-Lehxem de Jehuda al la deklivo de la monto de Efraim, de kie mi estas. Mi iris al Bet-Lehxem de Jehuda, kaj nun mi iras al la domo de la Eternulo; kaj neniu invitas min en la domon.
19:19 Ni havas pajlon kaj mangxajxon por niaj azenoj, ankaux panon kaj vinon mi havas por mi kaj por via sklavino, kaj por la junulo, kiu estas kun viaj sklavoj; nenio mankas al ni.
19:20 Kaj la maljunulo diris:Paco estu al vi; cxion, kio mankus al vi, mi prenas sur min; nur ne tranoktu sur la strato.
19:21 Kaj li envenigis lin en sian domon, kaj li donis mangxajxon al la azenoj; kaj ili lavis siajn piedojn kaj mangxis kaj trinkis.
19:22 Dum ili gxojigadis sian koron, jen la logxantoj de la urbo, homoj malmoralaj, cxirkauxis la domon, frapis je la pordo, kaj diris al la maljuna domomastro jene:Elirigu la homon, kiu venis en vian domon, ke ni lin ekkonu.
19:23 Tiam eliris al ili la domomastro, kaj diris al ili:Ne, miaj fratoj, ne faru malbonon; cxar tiu homo venis en mian domon, ne faru tian malnoblajxon.
19:24 Jen mi havas filinon virgulinon, kaj li havas kromedzinon; mi elirigos ilin, kaj vi malhonoru ilin, kaj faru al ili tion, kio placxas al vi; sed kun cxi tiu viro ne faru tian abomenindajxon.
19:25 Sed la homoj ne volis auxskulti lin. Tiam la viro prenis sian kromedzinon kaj elirigis al ili sur la straton. Kaj ili ekkonis sxin, kaj faris al si amuzon kun sxi dum la tuta nokto, gxis la mateno; kaj ili forliberigis sxin, kiam levigxis la matenrugxo.
19:26 Kaj la virino venis antaux la matenigxo, kaj falis antaux la pordo de la domo de tiu homo, kie estis sxia sinjoro; kaj sxi kusxis, gxis farigxis lume.
19:27 Matene levigxis sxia sinjoro kaj malfermis la pordon de la domo, kaj eliris, por iri sian vojon; kaj jen li vidas, ke la virino, lia kromedzino,  kusxas antaux la pordo de la domo, kaj sxiaj manoj estas sur la sojlo.
19:28 Kaj li diris al sxi:Levigxu, kaj ni iros. Sed estis nenia respondo.  Tiam li prenis sxin sur la azenon, levigxis, kaj iris al sia loko.
19:29 Kiam li venis en sian domon, li prenis trancxilon, prenis sian kromedzinon kaj distrancxis sxin kun sxiaj ostoj en dek du partojn kaj dissendis tion en cxiujn regionojn de Izrael.
19:30 Kaj cxiu, kiu tion vidis, diris:Ne estis kaj ne vidigxis io simila de post la tago, kiam la Izraelidoj eliris el la lando Egipta, gxis nun; atentu tion, konsiligxu, kaj decidu.
20:1 Kaj eliris cxiuj Izraelidoj, kaj kolektigxis la tuta komunumo kiel unu homo, de Dan gxis Beer-SXeba, kaj la lando Gilead, antaux la Eternulo en Micpa.
20:2 Kaj kunvenis la estroj de la tuta popolo, cxiuj triboj de Izrael, en la kunvenejon de la popolo de Dio, kvarcent mil piedirantoj kapablaj eltiri glavon.
20:3 La Benjamenidoj auxdis, ke la Izraelidoj venis en Micpan. Kaj la Izraelidoj diris:Diru, kiamaniere okazis tiu malbonajxo?
20:4 Tiam respondis la Levido, la edzo de la mortigita virino, kaj diris:Mi venis en Gibean de la Benjamenidoj, mi kun mia kromedzino, por tranokti.
20:5 Kaj levigxis kontraux min la logxantoj de Gibea, kaj cxirkauxis pro mi la domon nokte. Min ili intencis mortigi, kaj mian kromedzinon ili turmentis tiel, ke sxi mortis.
20:6 Tiam mi prenis mian kromedzinon, distrancxis sxin kaj dissendis en cxiujn regionojn de Izrael; cxar ili faris malcxastajxon kaj malnoblajxon en Izrael.
20:7 Jen vi cxiuj estas Izraelidoj; faru konsiligxon kaj decidon cxi tie.
20:8 Kaj levigxis la tuta popolo kiel unu homo, kaj diris:Neniu el ni iros al sia tendo, kaj neniu el ni revenos al sia domo;
20:9 sed jen estas, kion ni faros al Gibea:ni lotos pri gxi;
20:10 kaj ni prenos po dek homoj el cxiu cento, el cxiuj triboj, po cent el mil kaj po mil el dek mil, ke ili alportu mangxajxon por la popolo, por ke cxi tiu iru en Gibean de la Benjamenidoj, kaj agu kontraux gxi konforme al la malnoblajxo, kiun gxi faris en Izrael.
20:11 Kaj kolektigxis kontraux la urbo cxiuj Izraelidoj unuanime, kiel unu homo.
20:12 Kaj la triboj de Izrael sendis homojn al cxiuj familioj de Benjamen,  por diri:Kio estas la malbonajxo, kiu estas farita cxe vi?
20:13 Eligu do nun la kanajlajn homojn, kiuj estas en Gibea, kaj ni mortigos ilin kaj ekstermos la malbonon el Izrael. Sed la Benjamenidoj ne volis obei la vocxon de siaj fratoj, la Izraelidoj.
20:14 Kaj la Benjamenidoj kolektigxis el la urboj en Gibea, por eliri milite kontraux la Izraelidojn.
20:15 Kaj la nombro de la Benjamenidoj el la urboj en tiu tago estis dudek ses mil homoj pretaj eltiri glavon; krom tio el la logxantoj de Gibea estis la nombro de sepcent homoj plej tauxgaj.
20:16 El tiu tuta popolo estis sepcent homoj plej tauxgaj, maldekstruloj;  cxiu el ili povis jxeti sxtonon kontraux haron, kaj ne maltrafi.
20:17 Kaj la nombro de la Izraelidoj, krom la Benjamenidoj, estis kvarcent mil homoj pretaj eltiri glavon; cxiuj ili estis batalkapablaj.
20:18 Kaj ili levigxis kaj iris en Bet-Elon kaj demandis Dion, kaj la Izraelidoj diris:Kiu el ni devas iri antauxe milite kontraux la Benjamenidojn? Kaj la Eternulo diris:Jehuda antauxe.
20:19 Kaj la Izraelidoj levigxis matene kaj eksiegxis Gibean.
20:20 Kaj la Izraelidoj eliris milite kontraux la Benjamenidojn, kaj la Izraelidoj komencis batalon kontraux ili antaux Gibea.
20:21 Kaj eliris la Benjamenidoj el Gibea kaj batis en tiu tago el la Izraelidoj dudek du mil homojn sur la teron.
20:22 Sed la popolo de la Izraelidoj ekscitis sian kuragxon, kaj denove komencis batalon sur la loko, kie ili batalis en la unua tago.
20:23 Kaj la Izraelidoj iris kaj ploris antaux la Eternulo gxis la vespero,  kaj demandis la Eternulon, dirante:CXu ni devas plue alproksimigxi milite al la Benjamenidoj, niaj fratoj? Kaj la Eternulo diris:Iru kontraux ilin.
20:24 Kaj la Izraelidoj alpasxis al la Benjamenidoj en la dua tago.
20:25 Kaj la Benjamenidoj eliris al ili renkonte el Gibea en la dua tago kaj batis el la Izraelidoj ankoraux dek ok mil homojn sur la teron; cxiuj ili estis eltirantoj de glavo.
20:26 Tiam cxiuj Izraelidoj kaj la tuta popolo iris kaj venis en Bet-Elon kaj ploris kaj restis tie antaux la Eternulo kaj fastis en tiu tago gxis la vespero kaj alportis bruloferojn kaj pacoferojn antaux la Eternulon.
20:27 Kaj la Izraelidoj demandis la Eternulon (tie estis en tiu tempo la kesto de interligo de Dio,
20:28 kaj Pinehxas, filo de Eleazar, filo de Aaron, staris antaux gxi en tiu tempo); kaj ili diris:CXu ni devas plue elpasxi batale kontraux niajn fratojn la Benjamenidojn, aux cxu ni devas cxesi? Kaj la Eternulo diris:Iru, cxar morgaux Mi transdonos ilin en viajn manojn.
20:29 Kaj la Izraelidoj arangxis embuskojn cxirkauxe de Gibea.
20:30 Kaj la Izraelidoj eliris kontraux la Benjamenidojn en la tria tago kaj starigxis kontraux Gibea kiel antauxe.
20:31 Kaj la Benjamenidoj eliris kontraux la popolon, malproksimigxis de la urbo, kaj komencis batadi la popolon kiel en la antauxaj fojoj, sur la vojoj,  el kiuj unu iras al Bet-El kaj la dua al Gibea, kaj mortigis pli-malpli tridek homojn el la Izraelidoj.
20:32 Kaj la Benjamenidoj diris al si:Ili falas antaux ni kiel antauxe. Kaj la Izraelidoj diris:Ni kuru, por ke ni ellogu ilin el la urbo sur la vojon.
20:33 Kaj cxiuj Izraelidoj levigxis de sia loko kaj starigxis en Baal-Tamar.  Kaj la embuskuloj de la Izraelidoj jxetis sin el sia loko, el la kaverno Geba.
20:34 Kaj venis antaux Gibean dek mil elektitaj viroj el la tuta Izrael, kaj estis kruela batalo; kaj ili ne sciis, ke trafos ilin malbono.
20:35 Kaj la Eternulo frapis la Benjamenidojn antaux la Izraelidoj; kaj la Izraelidoj ekstermis en tiu tago el la Benjamenidoj dudek kvin mil kaj cent homojn; cxiuj ili estis eltirantoj de glavo.
20:36 La Benjamenidoj vidis, ke tiuj estis frapitaj kaj la Izraelidoj cedis la lokon al la Benjamenidoj; cxar ili fidis la embuskon, kiun ili arangxis cxe Gibea.
20:37 Kaj la embuskuloj rapidis kaj jxetis sin kontraux Gibean, kaj la embuskuloj eniris kaj batis la tutan urbon per glavo.
20:38 Estis interkonsentite inter la Izraelidoj kaj la embuskuloj, ke cxi tiuj suprenigos grandan kolonon da fumo el la urbo.
20:39 Kiam la Izraelidoj retirigxis dum la batalo, kaj la Benjamenidoj komencis mortigi Izraelidojn kaj mortigis pli-malpli tridek homojn, kaj diris:Ili falas antaux ni kiel en la unua batalo:
20:40 tiam komencis levigxadi el la urbo kolono da fumo. La Benjamenidoj ekrigardis returne, kaj ili ekvidis, ke el la tuta urbo levigxas flamoj al la cxielo.
20:41 Kaj la Izraelidoj returnigxis, kaj la Benjamenidoj terure konsternigxis; cxar ili vidis, ke malfelicxo ilin trafis.
20:42 Kaj ili turnigxis antaux la Izraelidoj, al la vojo, kiu kondukas al la dezerto; sed la batalo postkuris ilin, kaj la elirintoj el la urboj ekstermis ilin dumvoje,
20:43 cxirkauxis la Benjamenidojn, persekutis ilin gxis Menuhxa, kaj piedpremis ilin gxis la orienta flanko de Gibea.
20:44 Kaj falis el la Benjamenidoj dek ok mil homoj; cxiuj ili estis fortaj militistoj.
20:45 Kaj ili sin turnis kaj ekkuris al la dezerto, al la roko Rimon; kaj oni batis el ili sur la vojo kvin mil homojn, kaj oni postkuris ilin gxis Gidom kaj batis el ili ankoraux du mil homojn.
20:46 La nombro de cxiuj falintoj el la Benjamenidoj en tiu tago estis dudek kvin mil homoj eltirantoj de glavo; cxiuj ili estis fortaj militistoj.
20:47 Kaj ili sin turnis kaj forkuris en la dezerton, al la roko Rimon,  sescent homoj; kaj ili restis cxe la roko Rimon kvar monatojn.
20:48 Sed la Izraelidoj reiris al la Benjamenidoj, kaj mortigis per glavo la urbanojn, la brutojn, kaj cxion, kion ili trovis; kaj cxiujn urbojn, kiujn ili renkontis, ili forbruligis per fajro.
21:1 Kaj la Izraelidoj jxuris en Micpa, dirante:Neniu el ni donos sian filinon edzinige al Benjamenido.
21:2 Kaj la popolo venis en Bet-Elon, kaj restis tie gxis la vespero antaux Dio, kaj levis sian vocxon kaj forte ploris,
21:3 kaj diris:Kial, ho Eternulo, Dio de Izrael, farigxis tio en Izrael, ke malaperis nun el Izrael unu tribo?
21:4 La morgauxan tagon la popolo levigxis frue kaj konstruis tie altaron kaj oferis bruloferojn kaj pacoferojn.
21:5 Kaj la Izraelidoj diris:Kiu homo el cxiuj triboj de Izrael ne venis kun la komunumo al la Eternulo? CXar estis farita granda jxuro pri tiuj, kiuj ne venis al la Eternulo en Micpan, ke ili estos mortigitaj.
21:6 Kaj la Izraelidoj ekpentis pri siaj fratoj la Benjamenidoj, kaj diris:Forhakita estas hodiaux unu tribo el Izrael!
21:7 kion ni faros al ili, al la restintoj, koncerne edzinojn? ni jxuris ja per la Eternulo, ke ni ne donos al ili edzinojn el niaj filinoj.
21:8 Kaj ili diris:Kiu homo el la triboj de Izrael ne venis al la Eternulo en Micpan? Kaj tiam montrigxis, ke en la tendaron al la komunumo venis neniu el Jabesx en Gilead.
21:9 Kaj oni reviziis la popolon, kaj montrigxis, ke tie estas neniu el la logxantoj de Jabesx en Gilead.
21:10 Tiam la komunumo sendis tien dek du mil homojn el la viroj batalkapablaj, kaj ordonis al ili jene:Iru kaj mortigu per glavo la logxantojn de Jabesx en Gilead, ankaux la virinojn kaj infanojn.
21:11 Kaj tiel agu:cxiun virseksulon, kaj cxiun virinon, kiu ekkonis kusxejon de viro, ekstermu.
21:12 Kaj ili trovis inter la logxantoj de Jabesx en Gilead kvarcent junajn virgulinojn, kiuj ne ekkonis kusxejon de viro; kaj ili venigis ilin en la tendaron en SXilon, kiu estas en la lando Kanaana.
21:13 Kaj la tuta komunumo sendis, por paroli kun la Benjamenidoj, kiuj estis cxe la roko Rimon, kaj anonci al ili pacon.
21:14 Tiam la Benjamenidoj revenis, kaj oni donis al ili la virinojn, kiuj restis vivaj el la virinoj de Jabesx en Gilead; sed ne estis suficxe por ili.
21:15 Kaj la popolo bedauxris pri Benjamen, cxar la Eternulo faris fendon en la triboj de Izrael.
21:16 Kaj la plejagxuloj de la komunumo diris:Kion ni faru al la restintoj koncerne edzinojn? ekstermitaj estas ja la virinoj de Benjamen.
21:17 Kaj ili diris:La restintoj el la Benjamenidoj bezonas ja heredontojn,  por ke ne malaperu tribo el Izrael;
21:18 kaj ni ne povas doni al ili edzinojn el niaj filinoj, cxar la Izraelidoj jxuris, dirante:Malbenita estu tiu, kiu donos edzinon al Benjamenido.
21:19 Sed ili diris:Jen cxiujare estas festo de la Eternulo en SXilo, kiu estas norde de Bet-El, oriente de la vojo, kiu kondukas de Bet-El al SXehxem,  kaj sude de Lebona.
21:20 Kaj ili ordonis al la Benjamenidoj jene:Iru kaj faru insidon en la vinbergxardenoj;
21:21 kaj kiam vi vidos, ke la knabinoj de SXilo eliras, por danci en rondoj,  tiam eliru el la vinbergxardenoj kaj kaptu al vi cxiu edzinon el la knabinoj de SXilo kaj iru en la landon de la Benjamenidoj.
21:22 Kaj se venos iliaj patroj aux fratoj kun plendo al ni, ni diros al ili:Pardonu nin pro ili; cxar ni ne prenis por cxiu edzinon en la milito, kaj vi ne donis al ili; tial vi estas nun senkulpaj.
21:23 Kaj tiel agis la Benjamenidoj, kaj prenis edzinojn laux sia nombro el la dancrondoj, rabinte ilin; kaj ili iris kaj revenis al sia posedajxo kaj konstruis urbojn kaj eklogxis en ili.
21:24 Kaj en la sama tempo disiris de tie la Izraelidoj, cxiu al sia tribo kaj al sia familio, kaj cxiu foriris de tie al sia posedajxo.
21:25 En tiu tempo ne ekzistis regxo cxe Izrael; cxiu faradis tion, kio placxis al li.


Next: Ruth

1:1 En la tempo, kiam regis la jugxistoj, iam malsato okazis en la lando; kaj foriris viro el Bet-Lehxem en Judujo, por paslogxi en la lando de Moab; li kaj lia edzino kaj liaj du filoj.
1:2 La nomo de la viro estis Elimelehx, kaj la nomo de lia edzino estis Naomi, kaj la nomoj de liaj du filoj estis Mahxlon kaj Kiljon, Efratanoj el Bet-Lehxem en Judujo. Kaj ili venis sur la kampojn de Moab kaj restis tie.
1:3 Elimelehx, la edzo de Naomi, mortis; kaj restis sxi kun siaj du filoj.
1:4 Ambaux edzigxis kun Moabidinoj; la nomo de unu estis Orpa, kaj la nomo de la dua estis Rut; kaj ili logxis tie cxirkaux dek jaroj.
1:5 Sed mortis ankaux ambaux, Mahxlon kaj Kiljon; kaj restis nur la virino sola, senigita je sia edzo kaj siaj du filoj.
1:6 SXi levigxis kun siaj bofilinoj, por iri returne el la lando de Moab;  cxar sxi auxdis en la lando de Moab, ke la Eternulo rememoris Sian popolon,  donante al gxi panon.
1:7 SXi eliris el la loko, kie sxi logxis, kun siaj du bofilinoj; kaj ili iris sur la vojo, por ke ili revenu al la lando de Jehuda.
1:8 Naomi diris al siaj du bofilinoj:Iru, kaj revenu cxiu el vi al la domo de sia patrino; la Eternulo favoru vin tiel same, kiel vi estis favorkoraj al la mortintoj kaj al mi;
1:9 la Eternulo favoru vin, ke vi trovu ripozon, cxiu el vi en domo de sia edzo. SXi kisis ilin, kaj ili levis sian vocxon kaj ploris.
1:10 Kaj ili diris al sxi:Ni volas iri kun vi al via popolo.
1:11 Naomi respondis:Iru returne, miaj filinoj; kial do vi irus kun mi? CXu ankoraux ekzistas filoj en mia utero, ke vi edzinigxu kun ili?
1:12 Revenu, miaj filinoj, foriru; cxar mi jam estas tro maljuna por edzinigxi kun viro. Ecx se mi dirus, ke mi havas ankoraux esperon, ecx se mi jam havus edzon hodiaux nokte, kaj ecx se mi naskus filojn:
1:13 cxu pri ili vi esperu, gxis ili plenagxigxos? cxu por ili vi atendu, ne edzinigxante kun viro? Ne, miaj filinoj; estas tre maldolcxe al mi pro vi,  cxar la mano de la Eternulo afliktis min.
1:14 Sed ili levis sian vocxon kaj ploris plue. Kaj Orpa kisis sian bopatrinon, sed Rut aligxis al sxi.
1:15 Kaj cxi tiu diris:Jen via bofratino reiris al sia gento kaj al siaj dioj; iru vi ankaux returne post via bofratino.
1:16 Sed Rut diris:Ne petegu min, ke mi vin forlasu, aux ke mi returnu min kaj cxesu sekvi vin; cxar kien vi iros, mi ankaux iros, kaj kie vi noktos, mi ankaux noktos; via popolo ankaux estos mia popolo, kaj via Dio estos mia Dio.
1:17 Sur la loko, kie vi mortos, mi ankaux mortos, kaj tie oni min enterigos.  La Eternulo faru al mi tion kaj pli, se io krom la morto disigos min de vi.
1:18 Kiam Naomi vidis, ke sxi firme decidis iri kun sxi, tiam sxi cxesis disputi kun sxi.
1:19 Kaj ili ambaux iradis, gxis ili alvenis en Bet-Lehxemon. Kaj kiam ili eniris en Bet-Lehxemon, la tuta logxantaro de la urbo ekbruis pri ili,  dirante:CXu tio estas Naomi?
1:20 Kaj sxi respondis al ili:Ne nomu min Naomi, nomu min Mara; cxar la Plejpotenculo faris al mi maldolcxegon;
1:21 kun pleneco mi foriris, sed la Eternulo revenigis min malplena; kial do vi nomus min Naomi, konsiderante, ke la Eternulo atestis kontraux mi kaj la Plejpotenculo afliktis min?
1:22 Tiel Naomi revenis, kaj kun sxi ankaux Rut, la Moabidino, sxia bofilino,  kiu revenis el la lando de Moab; kaj ili venis en Bet-Lehxemon je la komenco de la rikolto de hordeo.
2:1 Naomi havis parencon de sxia edzo, viron eminentan, el la familio de Elimelehx; lia nomo estis Boaz.
2:2 Kaj la Moabidino Rut diris al Naomi:Mi iros sur la kampon, kaj mi kolektos spikojn post tiu, cxe kiu mi trovos favoron. Kaj sxi respondis:Iru,  mia filino.
2:3 Kaj sxi foriris, kaj venis kaj kolektis post la rikoltistoj. Kaj okazis,  ke la parcelo de la kampo apartenis al Boaz, kiu estis el la familio de Elimelehx.
2:4 Kaj jen Boaz venis el Bet-Lehxem, kaj li salutis la rikoltistojn:La Eternulo estu kun vi! Kaj ili respondis al li:La Eternulo vin benu!
2:5 Kaj Boaz demandis sian serviston, la estron de la rikoltistoj:Kiu estas cxi tiu knabino?
2:6 Kaj la servisto, la estro de la rikoltistoj, respondis kaj diris:SXi estas Moaba knabino, kiu revenis kun Naomi el la lando de Moab;
2:7 sxi diris:Permesu al mi, ke mi sekvu kaj kolektu apud la garboj, post la rikoltistoj; kaj sxi restis cxi tie de la mateno gxis nun; sxi jxus sidigxis en la dometo por iomete da tempo.
2:8 Kaj Boaz diris al Rut:CXu vi auxdas, mia filino? ne iru kolekti sur la kampo de iu fremdulo, kaj ankaux ne foriru de cxi tie, sed restu cxi tie kun miaj junulinoj;
2:9 rimarku la kampon, kie ili rikoltas, kaj sekvu ilin; mi jam ordonis al la servistoj, ke ili ne malhelpu vin; kaj kiam vi soifos, iru al la vazaro, kaj trinku el tio, el kio la servistaro cxerpas.
2:10 SXi jxetis sin vizagxaltere, kaj diris al li:Kial do mi trovis favoron en viaj okuloj, ke vi atentas min, kvankam mi estas fremdulino?
2:11 Kaj Boaz respondis kaj diris al sxi:Jam estas rakontita al mi cxio, kion vi faris al via bopatrino post la morto de via edzo:ke vi forlasis viajn gepatrojn kaj vian naskigxlandon, kaj iris al popolo, kiun vi ne konis hieraux nek antauxhieraux.
2:12 La Eternulo rekompencu vin pro cxi tiu faro, kaj via rekompenco estu plena de la Eternulo, Dio de Izrael, sub kies flugiloj vi sercxis protekton.
2:13 Kaj sxi diris:Estus suficxe, ke mi trovu favoron en viaj okuloj, mia sinjoro, cxar vi konsolis min kaj parolis amike al via sklavino, kvankam mi ne valoras esti egala al iu el viaj sklavinoj.
2:14 Kaj en la horo de la mangxado Boaz diris al sxi:Alproksimigxu kaj mangxu kune, vi ankaux povas trempi vian panon en la vinagro. Kaj sxi sidigxis cxe la flanko de la rikoltistoj; kaj ili metis antaux sxin rostitajn grajnojn,  kaj sxi mangxis kaj satigxis, kaj ankaux havis restajxon.
2:15 Kiam sxi levigxis, por kolekti, Boaz ordonis al siaj servistoj,  dirante:Ecx inter la garboj lasu sxin kolekti, kaj ne hontigu sxin;
2:16 kaj vi ankaux sxajnigu al sxi, ke vi postlasis la malgrandajn garbetojn,  kaj vi permesu al sxi, ke sxi kolektu ilin, kaj ne riprocxu sxin.
2:17 Kaj sxi kolektadis sur la kampo gxis la vespero, kaj sxi drasxis tion,  kion sxi kolektis, kaj tio estis cxirkaux efo da hordeo.
2:18 Kaj sxi levis tion, kaj iris en la urbon; kaj sxia bopatrino vidis tion,  kion sxi kolektis; sxi ankaux elprenis, kaj donis al sxi la restajxon, kiun sxi posedis de post sia satigxo.
2:19 SXia bopatrino diris al sxi:Kie vi kolektis hodiaux? kaj kie vi amasigis? estu benata tiu, kiu vin tiel favore akceptis! SXi rakontis al sia bopatrino, kie sxi laboris, kaj sxi diris:La nomo de la viro, cxe kiu mi laboris hodiaux, estas Boaz.
2:20 Tiam Naomi diris al sia bofilino:Li estu benata de la Eternulo, kiu ne fortiris Sian favoron for de la vivantoj kaj de la mortintoj. Kaj Naomi plue diris al sxi:La viro estas nia parenco, unu el niaj savantoj.
2:21 Kaj Rut, la Moabidino, diris:Li ankaux diris al mi:Restu kune kun miaj servistoj, gxis ili finos la tutan rikolton, kiu apartenas al mi.
2:22 Naomi respondis al sia bofilino Rut:Estos bone por vi, mia filino, ke vi cxiam iru kun liaj junulinoj, cxar eble oni hontigus vin, se vi irus aliloken.
2:23 Kaj sxi kunigxis kun la junulinoj de Boaz, por kolekti, gxis la fino de la rikolto de hordeo kaj de la rikolto de tritiko; kaj poste sxi logxis kune kun sia bopatrino.
3:1 Naomi, sxia bopatrino, diris al sxi:Mia bofilino, mia celo estas, ke mi trovu por vi ripozejon, kie plibonigxos via stato.
3:2 Vidu nun, nia parenco Boaz, kun kies junulinoj vi kunigxis, ventumas hordeon dum cxi tiu nokto en la drasxejo;
3:3 lavu do vin kaj oleu vin kaj vestu vin per viaj plej bonaj vestoj, kaj iru en la drasxejon; ne vidigu vin al la viro, antaux ol li finos mangxi kaj trinki;
3:4 kaj kiam li kusxigxos, rimarku la lokon, kie li kusxas, iru tien,  malkovru la piedparton de la kusxejo, kaj kusxigxu; kaj li diros al vi, kion vi devos fari.
3:5 Rut respondis al sxi:Kion vi diras al mi, tion mi faros.
3:6 Kaj sxi iris en la drasxejon, kaj faris tion, kion sxia bopatrino ordonis al sxi.
3:7 Kiam Boaz estis mangxinta kaj trinkinta kaj gajigxis, li iris por kusxigxi malantaux grenamaso; kaj sxi venis kviete, kaj malkovris la piedparton de la kusxejo, kaj kusxigxis.
3:8 En la noktomezo la viro ektimigxis; li turnis sin, kaj li ekvidis, ke virino kusxas cxe liaj piedoj.
3:9 Li demandis:Kiu vi estas? Kaj sxi respondis:Mi estas Rut, via servistino;  etendu vian mantelon sur vian servistinon, cxar vi estas savanto.
3:10 Kaj li diris:Estu benata de la Eternulo, mia filino; via lasta piajxo estas pli granda, ol la unua, cxar vi ne volas iri kun la junuloj, cxu ili estas malricxaj, cxu ricxaj.
3:11 Kaj nun, mia filino, ne timu; mi faros al vi cxion, kion vi petos de mi;  cxar estas sciate en la tuta urbo de mia popolo, ke vi estas bravulino.
3:12 Kaj nun, kvankam vere mi estas parenco, tamen ekzistas parenco pli proksima ol mi.
3:13 Restu cxi tie la nokton; kaj kiam venos la mateno, se la alia parenco perfekte elacxetos vin, lasu elacxeti vin; sed se li ne volos vin elacxeti,  tiam mi vin elacxetos, kiel la Eternulo vivas. Kusxu gxis la tagigxo.
3:14 Kaj sxi kusxis cxe liaj piedoj gxis la tagigxo; sed sxi levigxis, antaux ol oni povis rekoni unu la alian. Kaj li diris:Mi ne volas, ke iu sciigxu, ke cxi tiu virino estis en mia drasxejo.
3:15 Kaj li diris:Alportu la sxalon, kiun vi havas sur vi, kaj tenu gxin. SXi gxin tenis, kaj li enmezuris en gxin ses mezurilojn da hordeo kaj metis gxin sur sxin, kaj sxi iris en la urbon.
3:16 Kiam sxi alvenis al sia bopatrino, cxi tiu demandis:Kiel la afero iras cxe vi, mia filino? Kaj sxi rakontis al sxi cxion, kion la viro faris al sxi.
3:17 Kaj sxi diris plue:La ses mezurilojn da hordeo li ankaux donis al mi;  cxar li diris al mi:Ne revenu malplena al via bopatrino.
3:18 Kaj cxi tiu diris:Restu, mia filino, gxis vi sciigxos, kiel la afero finigxis; cxar tiu homo ne ripozos, gxis la afero estos finita hodiaux.
4:1 Boaz iris al la pordego de la urbo kaj sidigxis tie. Kaj jen preterpasas la parenco, pri kiu Boaz parolis. Kaj li diris:Alproksimigxu kaj sidigxu cxi tie, vi, tia-tia. Tiu alproksimigxis kaj sidigxis.
4:2 Kaj Boaz prenis dek virojn el la plejagxuloj de la urbo, kaj diris:Sidigxu cxi tie. Kaj ili sidigxis.
4:3 Kaj li diris al la parenco:Tiun parcelon de la kampo, kiu apartenis al nia frato Elimelehx, vendas Naomi, kiu revenis el la lando de Moab;
4:4 kaj mi decidis sciigi vin, dirante:Acxetu en la cxeesto de la logxantoj kaj en la cxeesto de la plejagxuloj de mia popolo. Se vi volas elacxeti,  acxetu nun; sed se vi ne volas elacxeti, diru al mi, por ke mi sciu; cxar ne ekzistas iu alia por acxeti, krom vi, kaj mi estas via postproksimulo. Tiu diris:Mi volas elacxeti.
4:5 Tiam Boaz diris:Samtempe, kiam vi acxetos la kampon el la mano de Naomi kaj de Rut, la Moabidino, edzino de la mortinto, vi ankaux prenos sur vin la devon restarigi la nomon de la mortinto al lia heredajxo.
4:6 Kaj la parenco diris:Mi ne povas elacxeti al mi, por ke mi ne pereigu mian propran heredajxon; elacxetu al vi mian acxetotajxon, cxar vere mi ne povas elacxeti.
4:7 Sed de la antikva tempo ekzistis kutimo en Izrael, pri elacxetado kaj sxangxado, por firmigi cxion:oni detiras sian sxuon kaj donas gxin al sia proksimulo; kaj tio estas la atesto en Izrael.
4:8 La parenco diris al Boaz:Elacxetu al vi; kaj li detiris sian sxuon.
4:9 Kaj Boaz diris al la plejagxuloj kaj al la popolamaso:Hodiaux vi estas atestantoj, ke mi acxetis el la mano de Naomi cxion, kio apartenis al Elimelehx kaj al Kiljon kaj Mahxlon;
4:10 kaj ankaux Ruton, la Moabidinon, la edzinon de Mahxlon, mi akiris al mi kiel edzinon, por restarigi la nomon de la mortinto al lia heredajxo, por ke la nomo de la mortinto ne estingigxu inter liaj fratoj kaj cxe la pordego de lia loko; vi estas atestantoj hodiaux.
4:11 Kaj la tuta cxeestantaro, kiu trovigxis cxe la pordego, kiel ankaux la plejagxuloj, respondis:Ni estas atestantoj; la Eternulo faru, ke la virino,  kiu envenas en vian domon, estu simila al Rahxel kaj Lea, kiuj ambaux starigis la domon de Izrael, kaj vi estu sukcesplena en Efrata kaj akiru bonan nomon en Bet-Lehxem;
4:12 kaj via domo estu sukcesplena, simile al la domo de Perec, kiun naskis Tamar al Jehuda, el la idaro, kiun la Eternulo donos al vi de tiu junulino.
4:13 Kaj Boaz prenis Ruton, kaj sxi farigxis lia edzino; kaj li envenis al sxi, kaj la Eternulo donis al sxi gravedecon, kaj sxi naskis filon.
4:14 Kaj la virinoj diris al Naomi:Benata estu la Eternulo, kiu ne lasis vin sen parenco hodiaux, kaj li estu fama en Izrael;
4:15 kaj li estu al vi gxojiganto, kaj prizorganto de via maljuneco; cxar via bofilino, kiu amas vin kaj kiu estas al vi pli bona ol sep filoj, naskis lin.
4:16 Kaj Naomi prenis la infanon kaj metis gxin sur sian bruston kaj farigxis gxia vartistino.
4:17 Kaj la najbarinoj donis al li nomon, dirante:Filo naskigxis al Naomi;  kaj ili nomis lin Obed. Li estas la patro de Jisxaj, patro de David.
4:18 Kaj jen estas la generacioj de Perec:al Perec naskigxis HXecron,
4:19 al HXecron naskigxis Ram, al Ram naskigxis Aminadab,
4:20 al Aminadab naskigxis Nahxsxon, al Nahxsxon naskigxis Salma,
4:21 al Salma naskigxis Boaz, al Boaz naskigxis Obed,
4:22 al Obed naskigxis Jisxaj, kaj al Jisxaj naskigxis David.


Next: 1 Samuel

1:1 Estis unu viro el Ramataim-Cofim, de la monto de Efraim; lia nomo estis Elkana, filo de Jerohxam, filo de Elihu, filo de Tohxu, filo de Cuf,  Efratano.
1:2 Li havis du edzinojn; la nomo de unu estis HXana, kaj la nomo de la dua estis Penina. Penina havis infanojn, sed HXana ne havis infanojn.
1:3 Tiu viro cxiujare iradis el sia urbo, por adorklinigxi kaj fari oferon al la Eternulo Cebaot en SXilo; kaj tie HXofni kaj Pinehxas, du filoj de Eli,  estis pastroj de la Eternulo.
1:4 Unu tagon Elkana faris oferon, kaj li donis al sia edzino Penina kaj al cxiuj sxiaj filoj kaj filinoj partojn;
1:5 kaj al HXana li kun malgxojo donis unu parton, cxar HXanan li amis, sed la Eternulo sxlosis sxian uteron.
1:6 Kaj sxia konkurantino afliktis sxin kaj tre incitis sxin kauxze de tio,  ke la Eternulo sxlosis sxian uteron.
1:7 Tiel estis farate cxiujare; kiam sxi iradis al la domo de la Eternulo, la konkurantino tiel incitadis sxin, ke sxi ploris kaj ne mangxis.
1:8 Kaj sxia edzo Elkana diris al sxi:HXana, kial vi ploras? kaj kial vi ne mangxas? kaj kial tiel afliktigxas via koro? cxu mi ne estas por vi pli bona ol dek filoj?
1:9 Kaj HXana levigxis, mangxinte en SXilo kaj trinkinte. Kaj la pastro Eli sidis sur segxo cxe la fosto de la templo de la Eternulo.
1:10 Kaj sxi estis tre malgxoja, kaj pregxis al la Eternulo, kaj forte ploris.
1:11 Kaj sxi faris sanktan promeson, kaj diris:Ho Eternulo Cebaot! se Vi rigardos la suferon de Via sklavino kaj rememoros min kaj ne forgesos Vian sklavinon kaj donos al Via sklavino idon virseksan, tiam mi fordonos lin al la Eternulo por la tuta tempo de lia vivo, kaj tondilo ne tusxos lian kapon.
1:12 Dum sxi longe pregxis antaux la Eternulo, Eli atente rigardis sxian busxon.
1:13 HXana parolis en sia koro; nur sxiaj lipoj movigxadis, sed sxian vocxon oni ne auxdis; tial Eli pensis, ke sxi estas ebria.
1:14 Kaj Eli diris al sxi:Kiel longe vi restos ebria? forigu vian vinon el vi.
1:15 Sed HXana respondis kaj diris:Ne, mia sinjoro, mi estas virino kun malgxoja koro; vinon aux ebriigajxon mi ne trinkis, mi nur elversxas mian animon antaux la Eternulo.
1:16 Ne opiniu pri via sklavino, ke sxi estas virino malmorala; pro mia granda malgxojo kaj sufero mi parolis gxis nun.
1:17 Tiam Eli respondis kaj diris:Iru en paco, kaj la Dio de Izrael plenumos vian peton, kiun vi petis de Li.
1:18 Kaj sxi diris:Via sklavino akiru vian favoron. Kaj la virino iris sian vojon, kaj sxi mangxis, kaj sxia vizagxo ne estis plu malgaja.
1:19 Kaj ili levigxis frue matene kaj adorklinigxis antaux la Eternulo, kaj reiris kaj venis al sia domo en Rama. Kaj Elkana ekkonis sian edzinon HXana,  kaj la Eternulo rememoris sxin.
1:20 Post kelka tempo HXana gravedigxis kaj naskis filon, kaj sxi donis al li la nomon Samuel, cxar:De la Eternulo mi lin elpetis.
1:21 La viro Elkana kun sia tuta domanaro iris, por oferi al la Eternulo la cxiujaran oferon kaj sian promesitajxon.
1:22 Sed HXana ne iris, sed sxi diris al sia edzo:Kiam la knabo estos demamigita, tiam mi venigos lin, ke li aperu antaux la Eternulo kaj restu tie por cxiam.
1:23 Kaj sxia edzo Elkana diris al sxi:Faru tion, kio placxas al vi; restu,  gxis vi demamigos lin; nur la Eternulo plenumu Sian promeson. Kaj la virino restis, kaj sucxigis sian infanon, gxis sxi demamigis lin.
1:24 Kaj post kiam sxi demamigis lin, sxi venigis lin kun si kune kun tri bovoj kaj unu efo da faruno kaj felsako da vino, kaj sxi venigis lin en la domon de la Eternulo en SXilo; kaj la knabo estis ankoraux juna.
1:25 Kaj oni bucxis bovon kaj venigis la knabon al Eli.
1:26 Kaj sxi diris:Ho mia sinjoro! tiel certe, kiel vivas via animo, mia sinjoro, mi estas tiu virino, kiu staris cxi tie apud vi kaj pregxis al la Eternulo.
1:27 Pri cxi tiu knabo mi pregxis, kaj la Eternulo plenumis al mi mian peton,  pri kiu mi petis Lin.
1:28 Tial mi fordonas lin al la Eternulo; por la tuta tempo de sia vivo li estu fordonita al la Eternulo. Kaj ili tie adorklinigxis antaux la Eternulo.
2:1 Kaj HXana pregxis kaj diris:   GXojas mia koro pri la Eternulo,   Mia korno altigxis pro la Eternulo;   Largxe malfermigxis mia busxo kontraux miaj malamikoj,   CXar mi gxojas pro Via helpo.
2:2 Neniu estas tiel sankta, kiel la Eternulo;   CXar ekzistas neniu krom Vi,   Kaj nenia defendanto simila al nia Dio.
2:3 Ne parolu plu fierajxon;   Malhumilajxo ne eliru plu el via busxo;   CXar la Eternulo estas Dio cxioscianta,   Kaj Li starigis la aferojn.
2:4 La pafarko de la fortuloj estas senvalorigata,   Kaj la malfortuloj zonigxas per forto.
2:5 Satuloj sin dungigas pro pano,   Kaj malsatuloj jam ne malsatas;   Senfruktulino naskis sep,   Kaj multinfanulino senfortigxis.
2:6 La Eternulo mortigas kaj vivigas,   Malsuprigas en SXeolon kaj suprigas.
2:7 La Eternulo malricxigas kaj ricxigas,   Malaltigas kaj altigas.
2:8 Li levas malricxulon el polvo,   El koto Li altigas senhavulon,   Por sidigi lin kun altranguloj,   Kaj tronon de gloro Li heredigas al li;   CXar al la Eternulo apartenas la fundamentoj de la tero,   Kaj sur ili Li starigis la mondon.
2:9 La piedojn de Siaj piuloj Li gardas,   Kaj la malvirtuloj pereas en mallumo;   CXar ne per sia forto potencigxas la homo.
2:10 La Eternulo pereigas tiujn, kiuj ribelas kontraux Li;   El la cxielo Li tondras kontraux ili.   La Eternulo jugxos la finojn de la tero,   Kaj donos forton al Sia regxo,   Kaj altigos la kornon de Sia sanktoleito.
2:11 Kaj Elkana iris en Raman, al sia domo; kaj la knabo farigxis servisto de la Eternulo apud la pastro Eli.
2:12 La filoj de Eli estis malmoralaj; ili ne konis la Eternulon,
2:13 nek la devojn de pastroj koncerne la popolon. Se iu bucxis oferon, tiam venadis knabo de la pastro dum la kuirado de la viando, havante en sia mano tridentan forkon,
2:14 kaj li enpusxadis gxin en la lavujon aux en la kaldronon aux en la poton aux en la kaserolon, kaj cxion, kion trafis la forko, prenadis la pastro.  Tiel ili agadis kun cxiuj Izraelidoj, kiuj venadis tien en SXilon.
2:15 Ecx antaux la oferbruligo de la sebo venadis knabo de la pastro, kaj diradis al la alportanto de la ofero:Donu viandon, por rosti por la pastro;  li ne prenos de vi viandon kuiritan, sed nur krudan.
2:16 Se la homo diris al li:Antauxe oni oferbruligu la sebon, kaj poste prenu al vi, kion via animo deziras; tiam li diradis:Donu tuj, alie mi prenos per forto.
2:17 La peko de la knaboj estis tre granda antaux la Eternulo, cxar la homoj malestimis la oferdonon, faratan al la Eternulo.
2:18 Samuel estis servisto antaux la Eternulo; la knabo estis zonita per lina efodo.
2:19 Kaj malgrandan tunikon faradis al li lia patrino, kaj alportadis al li cxiujare, kiam sxi venadis kun sia edzo, por alporti la cxiujaran oferon.
2:20 Kaj Eli benadis Elkanan kaj lian edzinon, kaj diradis:La Eternulo donu al vi idojn de cxi tiu virino rekompence pro la konsekrito, kiun vi konsekris al la Eternulo. Kaj ili iradis al sia loko.
2:21 La Eternulo atentis HXanan, kaj sxi gravedigxis kaj naskis tri filojn kaj du filinojn; kaj la knabo Samuel kreskis antaux la Eternulo.
2:22 Eli estis tre maljuna; li auxdis cxion, kiel agas liaj filoj kun cxiuj Izraelidoj, kaj ke ili kusxas kun la virinoj, kiuj kolektigxas antaux la pordo de la tabernaklo de kunveno.
2:23 Kaj li diris al ili:Kial vi faras tiajn agojn? cxar mi auxdas pri viaj malbonaj agoj de cxi tiu tuta popolo.
2:24 Ne, miaj infanoj, ne bona estas la famo, kiun mi auxdas; vi devojigas la popolon de la Eternulo.
2:25 Se pekas homo kontraux homo, povas defendi lin Dio; sed se homo pekas kontraux la Eternulo, tiam kiu defendos lin? Sed ili ne auxskultis la vocxon de sia patro, cxar la Eternulo decidis mortigi ilin.
2:26 Dume la knabo Samuel cxiam pli kreskis, kaj li placxis kiel al la Eternulo, tiel ankaux al la homoj.
2:27 Kaj venis homo de Dio al Eli, kaj diris al li:Tiel diras la Eternulo:Mi montris Min ja al la domo de via patro, kiam ili estis en Egiptujo, en la domo de Faraono;
2:28 kaj Mi elektis lin el cxiuj triboj de Izrael kiel pastron por Mi, ke li oferu sur Mia altaro, ke li fumigu incenson, ke li portu efodon antaux Mi;  kaj Mi donis al la domo de via patro cxiujn fajroferojn de la Izraelidoj.
2:29 Kial do vi piedpremas Mian bucxoferon kaj farunoferon, kiujn Mi starigis por la logxejo? vi honoras viajn filojn pli ol Min, por grasigi vin per la unuaj partoj de cxiuj oferdonoj de Mia popolo Izrael.
2:30 Tial la Eternulo, Dio de Izrael, diras:Mi diris, ke via domo kaj la domo de via patro irados antaux Mi eterne; sed nun, diras la Eternulo, Mi tion ne permesos; cxar Miajn honorantojn Mi honoros, kaj Miaj malestimantoj estos malaltigitaj.
2:31 Jen venos baldaux la tempo, kiam Mi rompos vian brakon kaj la brakon de via patrodomo, ke ne estos maljunulo en via domo;
2:32 kaj vi vidos konkuranton en la logxejo, dum cxiuj bonoj, kiuj estos farataj al Izrael; kaj neniam estos maljunulo en via domo.
2:33 Sed Mi neniun ekstermos cxe vi de antaux Mia altaro, por ke viaj okuloj konsumigxu kaj via animo turmentigxu; cxiu, kiu naskigxas en via domo, mortos en la vira agxo.
2:34 Kaj jen estas por vi la pruvosigno, kiu plenumigxos sur viaj du filoj,  sur HXofni kaj Pinehxas:en unu tago ili ambaux mortos.
2:35 Kaj Mi starigos por Mi pastron fidelan, kiu agados laux Mia koro kaj laux Mia animo; kaj Mi konstruos al li domon fidindan, kaj li irados cxiam antaux Mia sanktoleito.
2:36 Kaj cxiu, kiu restos el via domo, venos kaj klinigxos antaux li gxis la tero pro malgranda monero kaj pro bulo da pano, kaj diros:Mi petas, lasu min aligxi al ia el la pastrajxoj, por ke mi povu mangxi pecon da pano.
3:1 La knabo Samuel servadis al la Eternulo antaux Eli; kaj la vorto de la Eternulo estis grandpreza en tiu tempo; ne aperadis ofte profetaj vizioj.
3:2 En tiu tempo unu fojon Eli kusxis sur sia loko (lia vidado komencis malakrigxi, ke li ne povis vidi);
3:3 kaj la lucerno de Dio ankoraux ne estingigxis, kaj Samuel kusxis en la templo de la Eternulo, kie estis la kesto de Dio;
3:4 tiam la Eternulo vokis Samuelon, kaj cxi tiu diris:Jen mi estas.
3:5 Kaj li kuris al Eli, kaj diris:Jen mi estas, kiel vi vokis min. Sed tiu diris:Mi ne vokis; iru returne kaj kusxigxu. Kaj li iris kaj kusxigxis.
3:6 Kaj la Eternulo denove vokis Samuelon, kaj Samuel levigxis kaj iris al Eli, kaj diris:Jen mi estas, kiel vi vokis min. Sed tiu diris:Mi ne vokis,  mia filo; iru returne kaj kusxigxu.
3:7 Samuel ankoraux ne konis la Eternulon, kaj ankoraux ne estis revelaciita al li la vorto de la Eternulo.
3:8 Kaj la Eternulo denove vokis Samuelon la trian fojon; kaj li levigxis kaj iris al Eli, kaj diris:Jen mi estas, kiel vi vokis min. Tiam Eli komprenis,  ke la Eternulo vokas la knabon.
3:9 Kaj Eli diris al Samuel:Iru, kusxigxu; kaj se vi estos vokata, tiam diru:Parolu, ho Eternulo, cxar Via sklavo auxskultas. Kaj Samuel iris kaj kusxigxis sur sia loko.
3:10 Kaj venis la Eternulo kaj starigxis, kaj vokis kiel la antauxajn fojojn:Samuel, Samuel! Kaj Samuel diris:Parolu, cxar Via sklavo auxskultas.
3:11 Tiam la Eternulo diris al Samuel:Jen Mi faros en Izrael tian faron, ke al cxiu, kiu tion auxdos, eksonoros ambaux liaj oreloj.
3:12 En tiu tago Mi plenumos super Eli cxion, kion Mi diris pri lia domo; Mi komencos kaj finos.
3:13 Mi sciigis al li, ke Mi jugxos lian domon por cxiam pro la krimo, ke li sciis, ke liaj filoj venigas malbenon sur sin, kaj li ne detenis ilin.
3:14 Kaj tial Mi jxuris al la domo de Eli, ke neniam pekliberigxos la krimo de la domo de Eli per bucxofero nek per farunofero.
3:15 Kaj Samuel kusxis gxis la mateno; poste li malfermis la pordojn de la domo de la Eternulo. Sed Samuel timis raporti pri la vizio al Eli.
3:16 Kaj Eli vokis Samuelon, kaj diris:Samuel, mia filo! Kaj cxi tiu diris:Jen mi estas.
3:17 Kaj tiu diris:Kia estas la afero, pri kiu Li parolis al vi? mi petas, ne kasxu antaux mi; tion kaj ankoraux pli faru al vi Dio, se vi kasxos antaux mi ion el cxio, kion Li diris al vi.
3:18 Kaj Samuel rakontis al li cxion, kaj nenion kasxis antaux li. Kaj li diris:Li estas la Eternulo; Li faru tion, kio placxas al Li.
3:19 Kaj Samuel kreskis, kaj la Eternulo estis kun li; kaj neniun el Liaj vortoj li faligis sur la teron.
3:20 Kaj eksciis la tuta Izrael, de Dan gxis Beer-SXeba, ke Samuel farigxis fidinda profeto de la Eternulo.
3:21 Kaj la Eternulo plue aperadis en SXilo, post kiam la Eternulo revelaciis Sin al Samuel en SXilo per la parolo de la Eternulo.
4:1 Kaj Samuel parolis al la tuta Izrael.  Kaj Izrael eliris milite kontraux la Filisxtojn, kaj starigxis tendare apud Eben-Ezer, kaj la Filisxtoj starigxis tendare apud Afek.
4:2 Kaj la Filisxtoj starigis siajn vicojn kontraux Izrael, kaj la batalo vastigxis, kaj Izrael estis venkobatita de la Filisxtoj, kaj ili mortigis sur la kampo de la batalo pli-malpli kvar mil homojn.
4:3 Kaj la popolo venis en la tendaron, kaj la plejagxuloj de Izrael diris:Pro kio la Eternulo frapis nin hodiaux antaux la Filisxtoj? ni prenu al ni el SXilo la keston de interligo de la Eternulo, por ke gxi venu inter nin kaj savu nin kontraux la manoj de niaj malamikoj.
4:4 Kaj la popolo sendis en SXilon, kaj oni alportis de tie la keston de interligo de la Eternulo Cebaot, sidanta sur la keruboj; tie estis kun la kesto de interligo de Dio la du filoj de Eli, HXofni kaj Pinehxas.
4:5 Kaj kiam la kesto de interligo de la Eternulo venis en la tendaron, tiam la tuta Izrael faris tian grandan kriadon, ke la tero ekbruis.
4:6 Kiam la Filisxtoj auxdis la lauxtan kriadon, ili diris:Kion signifas cxi tiu granda kaj forta kriado en la tendaro de la Hebreoj? Kaj ili eksciis, ke la kesto de la Eternulo venis en la tendaron.
4:7 Kaj la Filisxtoj ektimis, cxar ili diris:Venis Dio en la tendaron. Kaj ili diris:Ve al ni! cxar ne estis tiel antauxe.
4:8 Ve al ni! kiu savos nin kontraux la manoj de tiuj fortaj dioj? tio estas tiuj dioj, kiuj frapis la Egiptojn per cxiaj frapoj en la dezerto.
4:9 Estu kuragxaj kaj viraj, ho Filisxtoj, por ke vi ne farigxu sklavoj al la Hebreoj, kiel ili estis sklavoj al vi; estu viroj kaj batalu.
4:10 Kaj la Filisxtoj batalis, kaj la Izraelidoj estis venkobatitaj, kaj ili forkuris cxiu al sia tendo; kaj la venkobato estis tre granda, kaj falis el la Izraelidoj tridek mil piedirantoj.
4:11 Kaj la kesto de Dio estis prenita, kaj la du filoj de Eli, HXofni kaj Pinehxas, mortis.
4:12 Unu Benjamenido kuris el la militistaro kaj venis en SXilon en la sama tago, kaj liaj vestoj estis dissxiritaj, kaj tero estis sur lia kapo.
4:13 Kiam li venis, Eli sidis sur segxo, rigardante sur la vojon, cxar lia koro tremis pri la kesto de Dio. Kaj tiu homo venis, por sciigi en la urbo,  kaj ekkriis la tuta urbo.
4:14 Kiam Eli auxdis la kriadon, li diris:Kion signifas cxi tiu tumulta kriado? Kaj la viro rapide venis kaj sciigis al Eli.
4:15 Eli tiam havis la agxon de nauxdek ok jaroj, kaj liaj okuloj malakrigxis, kaj li ne povis vidi.
4:16 Kaj tiu viro diris al Eli:Mi venis el la militistaro, mi alkuris hodiaux el la militistaro. Kaj Eli diris:Kia estis la afero, mia filo?
4:17 Kaj la sciiganto respondis kaj diris:Izrael forkuris antaux la Filisxtoj, kaj granda frapo trafis la popolon, kaj ankaux viaj du filoj,  HXofni kaj Pinehxas, mortis, kaj la kesto de Dio estas forprenita.
4:18 Apenaux li menciis la keston de Dio, Eli falis de la segxo malantauxen cxe la pordego, rompis al si la kolon, kaj mortis; cxar li estis maljuna kaj peza. Li estis jugxisto de Izrael dum kvardek jaroj.
4:19 Lia bofilino, la edzino de Pinehxas, estis graveda, baldaux naskonta.  Kiam sxi auxdis la sciigon pri la forpreno de la kesto de Dio kaj pri la morto de sia bopatro kaj de sia edzo, sxi klinigxis kaj naskis, cxar subite atakis sxin la naskaj doloroj.
4:20 Kaj dum sxi estis mortanta, la virinoj, kiuj sxin cxirkauxis, diris:Ne timu, cxar vi naskis filon; sed sxi ne respondis, kaj ne prenis tion al sia koro.
4:21 Kaj sxi donis al la knabo la nomon Ikabod, dirante:For estas la gloro de Izrael; cxar forprenita estis la kesto de Dio kaj pereis sxia bopatro kaj sxia edzo.
4:22 Kaj sxi diris:For estas la gloro de Izrael, cxar forprenita estas la kesto de Dio.
5:1 La Filisxtoj prenis la keston de Dio kaj portis gxin el Eben-Ezer en Asxdodon.
5:2 Kaj la Filisxtoj prenis la keston de Dio kaj enportis gxin en la templon de Dagon kaj starigis gxin apude de Dagon.
5:3 Sed kiam la Asxdodanoj en la morgauxa tago levigxis, ili vidis, ke jen Dagon kusxas vizagxaltere antaux la kesto de la Eternulo. Kaj ili prenis Dagonon kaj restarigis lin sur lia loko.
5:4 Kiam ili en la morgauxa tago matene levigxis, ili vidis, ke jen Dagon kusxas vizagxaltere antaux la kesto de la Eternulo; la kapo de Dagon kaj liaj ambaux manoj dehakitaj kusxas sur la sojlo, nur la torso restis.
5:5 Pro tio la pastroj de Dagon, kaj cxiuj, kiuj eniras en la templon de Dagon en Asxdod, ne pasxas sur la sojlon de Dagon gxis la nuna tago.
5:6 Kaj la mano de la Eternulo peze falis sur la Asxdodanojn, kaj Li komencis ekstermi ilin kaj frapis ilin per tuberoj, en Asxdod kaj en gxiaj cxirkauxajxoj.
5:7 Kiam la Asxdodanoj vidis, ke estas tiel, tiam ili diris:Ne restu cxe ni la kesto de la Dio de Izrael, cxar peza estas Lia mano sur ni kaj sur nia dio Dagon.
5:8 Ili sendis kaj kunvenigis al si cxiujn estrojn de la Filisxtoj, kaj diris:Kion ni faru kun la kesto de la Dio de Izrael? Kaj tiuj diris:Oni transportu la keston de la Dio de Izrael en Gaton. Kaj oni transportis la keston de la Dio de Izrael.
5:9 Sed kiam oni transportis gxin, la mano de la Eternulo faris en la urbo tre grandan tumulton, kaj Li frapis la logxantojn de la urbo, kiel la malgrandajn, tiel ankaux la grandajn, kaj aperis sur ili tuberoj.
5:10 Tiam ili forsendis la keston de Dio en Ekronon. Sed kiam la kesto de Dio venis en Ekronon, la Ekronanoj ekkriis, dirante:Oni alportis al ni la keston de la Dio de Izrael, por mortigi nin kaj nian popolon.
5:11 Ili sendis kaj kunvenigis cxiujn estrojn de la Filisxtoj, kaj diris:Forsendu la keston de la Dio de Izrael, ke gxi revenu sur sian lokon kaj ne mortigu nin kaj nian popolon; cxar en la tuta urbo estis morta teruro,  tiel forte pezis la mano de Dio.
5:12 Kaj la homoj, kiuj ne mortis, estis frapitaj per tuberoj, kaj la kriado de la urbo levigxis gxis la cxielo.
6:1 La kesto de la Eternulo estis en la lando de la Filisxtoj dum sep monatoj.
6:2 Kaj la Filisxtoj vokis la pastrojn kaj la auxguristojn, kaj diris:Kion ni faru kun la kesto de la Eternulo? sciigu al ni, kiamaniere ni resendu gxin sur gxian lokon.
6:3 Kaj tiuj diris:Se vi volas resendi la keston de la Dio de Izrael, ne resendu gxin sen donacoj, sed repagu al Li prokulpan oferon; tiam vi resanigxos, kaj ekscios, kial ne forigxas de vi Lia mano.
6:4 Kaj ili diris:Kian prokulpan oferon ni repagu al Li? Kaj tiuj diris:Laux la nombro de la estroj de la Filisxtoj kvin orajn tuberojn kaj kvin orajn musojn; cxar la sama frapo trafis vin cxiujn kaj viajn estrojn.
6:5 Faru bildojn de viaj tuberoj kaj bildojn de viaj musoj, kiuj ruinigis la landon, kaj faru honoron al la Dio de Izrael; tiam Li eble malplipezigos Sian manon sur vi kaj sur viaj dioj kaj sur via lando.
6:6 Kial vi obstinigus vian koron, kiel obstinigis sian koron Faraono kaj la Egiptoj? kiam Li montris sur ili Sian forton, ili ja forliberigis ilin, ke ili iru.
6:7 Nun faru novan cxaron, kaj prenu du sucxigantajn bovinojn, kiuj ankoraux ne havis sur si jugon, kaj jungu la bovinojn al la cxaro, kaj iliajn idojn forkonduku de ili hejmen.
6:8 Kaj prenu la keston de la Eternulo, kaj metu gxin sur la cxaron; kaj la orajn objektojn, kiujn vi donos al Li kiel prokulpan oferon, metu en kesteton apud gxin, kaj forsendu gxin, ke gxi iru.
6:9 Kaj rigardu:se gxi iros laux la vojo al sia regiono, al Bet-SXemesx, tiam Li faris al ni tiun grandan malbonon; se ne, tiam ni scios, ke ne Lia mano frapis nin, sed ke tio trafis nin blindokaze.
6:10 Kaj la homoj faris tiel, kaj ili prenis du sucxigantajn bovinojn kaj aljungis ilin al cxaro, kaj iliajn idojn ili ensxlosis hejme;
6:11 kaj ili metis la keston de la Eternulo sur la cxaron, kaj ankaux la kesteton kun la oraj musoj kaj kun la bildoj de siaj tuberoj.
6:12 Kaj la bovinoj direktis sian iradon al la vojo, kiu kondukas al Bet-  SXemesx; ili iris nur sur unu vojeto, iris kaj blekis, sed ne forflankigxis dekstren nek maldekstren; kaj la estroj de la Filisxtoj iris post ili gxis la limo de Bet-SXemesx.
6:13 Kaj la logxantoj de Bet-SXemesx estis rikoltantaj tritikon en la valo;  kiam ili levis la okulojn kaj ekvidis la keston, ili ekgxojis pro tio, kion ili vidis.
6:14 La cxaro venis sur la kampon de Josuo, Bet-SXemesxano, kaj haltis tie;  tie estis granda sxtono. Kaj oni dishakis la lignon de la cxaro, kaj la bovinojn oni oferis brulofere al la Eternulo.
6:15 La Levidoj malsuprenprenis la keston de la Eternulo, kaj la kesteton,  kiu estis apud gxi kaj enhavis la orajn objektojn, kaj ili metis tion sur la grandan sxtonon; kaj la logxantoj de Bet-SXemesx faris bruloferojn kaj bucxis bucxoferojn al la Eternulo en tiu tago.
6:16 Kaj la kvin estroj de la Filisxtoj vidis, kaj reiris en Ekronon en la sama tago.
6:17 Kaj jen estas la oraj tuberoj, kiujn la Filisxtoj donis kiel prokulpan oferon al la Eternulo:unu pro Asxdod, unu pro Gaza, unu pro Asxkelon, unu pro Gat, unu pro Ekron.
6:18 La oraj musoj, laux la nombro de cxiuj urboj Filisxtaj en la kvin provincoj, kiel de la urboj fortikigitaj, tiel ankaux de la nesxirmitaj vilagxoj, kaj ankaux la granda sxtono, sur kiun oni metis la keston de la Eternulo, estas kasxitaj gxis nun sur la kampo de Josuo, la Bet-SXemesxano.
6:19 Kaj Li frapis la logxantojn de Bet-SXemesx pro tio, ke ili enrigardis en la keston de la Eternulo; Li mortigis el la popolo kvindek mil sepdek homojn; kaj ekfunebris la popolo pro tio, ke la Eternulo frapis la popolon per granda frapo.
6:20 Kaj la logxantoj de Bet-SXemesx diris:Kiu povas stari antaux la Eternulo, tiu sankta Dio? kaj al kiu Li iros de ni?
6:21 Kaj ili sendis senditojn al la logxantoj de Kirjat-Jearim, por diri:La Filisxtoj redonis la keston de la Eternulo; venu, prenu gxin al vi.
7:1 Kaj venis la logxantoj de Kirjat-Jearim, kaj prenis la keston de la Eternulo kaj alportis gxin en la domon de Abinadab sur la monteton, kaj lian filon Eleazar ili konsekris, por gardi la keston de la Eternulo.
7:2 De la tago, de kiam la kesto restis en Kirjat-Jearim, pasis multe da tempo, pasis dudek jaroj. Kaj la tuta domo de Izrael sopiris pri la Eternulo.
7:3 Kaj Samuel diris al la tuta domo de Izrael jene:Se per via tuta koro vi konvertigxis al la Eternulo, tiam forigu el inter vi la fremdajn diojn kaj la Asxtarojn, kaj turnu vian koron al la Eternulo kaj servu al Li sola, kaj Li savos vin el la manoj de la Filisxtoj.
7:4 Kaj la Izraelidoj forigis la Baalojn kaj la Asxtarojn, kaj komencis servadi al la Eternulo sola.
7:5 Kaj Samuel diris:Kunvenigu la tutan Izraelon en Micpan, kaj mi pregxos por vi al la Eternulo.
7:6 Kaj ili kunvenis en Micpan, kaj cxerpis akvon kaj versxis antaux la Eternulo, kaj fastis en tiu tago, kaj diris tie:Ni pekis antaux la Eternulo.  Kaj Samuel jugxis la Izraelidojn en Micpa.
7:7 Kiam la Filisxtoj auxdis, ke la Izraelidoj kolektigxis en Micpa, la estroj de la Filisxtoj elmovigxis kontraux Izraelon. Auxdinte tion, la Izraelidoj ektimis antaux la Filisxtoj.
7:8 Kaj la Izraelidoj diris al Samuel:Ne cxesu krii por ni al la Eternulo,  nia Dio, ke Li savu nin kontraux la manoj de la Filisxtoj.
7:9 Tiam Samuel prenis unu sucxantan sxafidon kaj oferis gxin tutan brulofere al la Eternulo, kaj Samuel vokis al la Eternulo por Izrael, kaj la Eternulo auxskultis lin.
7:10 Kaj dum Samuel estis oferanta la bruloferon, la Filisxtoj venis, por batali kontraux la Izraelidoj. Sed la Eternulo ektondris en tiu tago per granda tondro super la Filisxtoj kaj teruris ilin, kaj ili estis frapitaj antaux Izrael.
7:11 Kaj la viroj de Izrael eliris el Micpa kaj persekutis la Filisxtojn, kaj batis ilin gxis sub Bet-Kar.
7:12 Kaj Samuel prenis unu sxtonon, kaj metis gxin inter Micpa kaj SXen, kaj donis al gxi la nomon Eben-Ezer, dirante:GXis cxi tiu loko helpis nin la Eternulo.
7:13 Tiamaniere la Filisxtoj estis kvietigitaj, kaj ne venadis plu en la regionon de Izrael. Kaj la mano de la Eternulo estis super la Filisxtoj dum la tuta vivo de Samuel.
7:14 Kaj estis redonitaj al Izrael la urboj, kiujn la Filisxtoj prenis de Izrael, de Ekron gxis Gat, kaj iliajn regionojn Izrael savis el la manoj de la Filisxtoj. Kaj estis paco inter Izrael kaj la Amoridoj.
7:15 Kaj Samuel estis jugxisto de Izrael dum sia tuta vivo.
7:16 Kaj li iradis cxiujare cxirkauxe en Bet-Elon, Gilgalon, kaj Micpan, kaj jugxadis Izraelon en cxiuj tiuj lokoj.
7:17 Kaj li revenadis en Raman, cxar tie estis lia domo; kaj tie ankaux li jugxadis Izraelon, kaj li konstruis tie altaron al la Eternulo.
8:1 Kiam Samuel maljunigxis, li faris siajn filojn jugxistoj de Izrael.
8:2 La nomo de lia unuenaskita filo estis Joel, kaj la nomo de lia dua filo estis Abija; ili jugxadis en Beer-SXeba.
8:3 Sed liaj filoj ne iris laux lia vojo; ili sercxis profiton, ili prenadis subacxeton kaj jugxadis maljuste.
8:4 Kaj kolektigxis cxiuj plejagxuloj de Izrael kaj venis al Samuel en Raman,
8:5 kaj diris al li:Jen vi maljunigxis, kaj viaj filoj ne iras laux via vojo;  starigu do al ni regxon, por ke li jugxadu nin, kiel cxe cxiuj popoloj.
8:6 Ne placxis la afero al Samuel, kiam ili diris:Starigu al ni regxon, por ke li jugxadu nin. Kaj Samuel ekpregxis al la Eternulo.
8:7 Kaj la Eternulo diris al Samuel:Obeu la vocxon de la popolo en cxio, kion ili diros al vi; cxar ne vin ili forpusxis, sed Min ili forpusxis de regado super ili.
8:8 Simile al cxiuj agoj, kiujn ili faris de la tempo, kiam Mi elkondukis ilin el Egiptujo, gxis nun, kaj kiel ili forlasis Min kaj servis al aliaj dioj, tiel ili agas ankaux kun vi.
8:9 Nun obeu ilian vocxon, tamen klarigu al ili kaj sciigu al ili la rajtojn de la regxo, kiu regxos super ili.
8:10 Kaj Samuel raportis cxiujn vortojn de la Eternulo al la popolo, kiu petis de li regxon.
8:11 Kaj li diris:Tiaj estos la rajtoj de la regxo, kiu regxos super vi:viajn filojn li prenos por siaj cxaroj kaj por siaj cxevaloj, kaj ili kurados antaux lia cxaro;
8:12 kaj li faros ilin milestroj kaj kvindekestroj, kaj devigos ilin plugi lian kampon kaj rikolti lian rikolton kaj fari liajn batalilojn kaj la apartenajxojn de lia cxaro;
8:13 kaj viajn filinojn li prenos kiel sxmirajxistinojn, kuiristinojn, kaj bakistinojn.
8:14 Kaj viajn plej bonajn kampojn kaj vinbergxardenojn kaj olivgxardenojn li prenos, kaj donos al siaj servantoj.
8:15 Kaj el viaj semitajxoj kaj vinbergxardenoj li prenos dekonajxon, kaj donos al siaj korteganoj kaj al siaj servantoj.
8:16 Kaj viajn servantojn kaj servantinojn kaj viajn plej bonajn junulojn kaj viajn azenojn li prenos, kaj uzos por siaj laboroj.
8:17 El viaj sxafoj li prenos dekonon, kaj vi farigxos por li sklavoj.
8:18 Tiam vi ekkrios pro via regxo, kiun vi elektis al vi, sed la Eternulo tiam ne auxskultos vin.
8:19 Sed la popolo ne volis obei la vocxon de Samuel kaj diris:Ne, regxo estu super ni;
8:20 kaj ni ankaux estu kiel cxiuj popoloj, kaj nia regxo jugxadu nin kaj iradu antaux ni kaj kondukadu niajn militojn.
8:21 Kaj Samuel auxskultis cxiujn vortojn de la popolo, kaj raportis ilin al la Eternulo.
8:22 Kaj la Eternulo diris al Samuel:Obeu ilian vocxon, kaj starigu super ili regxon. Kaj Samuel diris al la viroj de Izrael:Iru cxiu en sian urbon.
9:1 Estis viro el la Benjamenidoj, kiu havis la nomon Kisx, filo de Abiel,  filo de Ceror, filo de Behxorat, filo de Afiahx, Benjamenido, viro forta.
9:2 Li havis filon, kies nomo estis Saul; cxi tiu estis juna kaj bela, kaj neniu el la Izraelidoj estis pli bela ol li; de siaj sxultroj supren li estis pli alta ol la tuta popolo.
9:3 Perdigxis azeninoj de Kisx, patro de Saul; kaj Kisx diris al sia filo Saul:Prenu kun vi unu el la junuloj, kaj levigxu, kaj iru sercxi la azeninojn.
9:4 Kaj li iris sur la monton de Efraim kaj trairis la landon SXalisxa, sed ili ne trovis; kaj ili trairis la landon SXaalim, sed tie ne trovigxis; kaj li trairis la landon de Benjamen, sed ili ne trovis.
9:5 Kiam li venis en la landon Cuf, Saul diris al la junulo, kiu estis kun li:Venu, ni reiru hejmen, cxar alie mia patro eble cxesos pensi pri la azeninoj kaj estos maltrankvila pri ni.
9:6 Kaj tiu diris al li:Jen en cxi tiu urbo estas Dia homo, homo respektata;  cxio, kion li diras, nepre plenumigxas; ni iru do tien, eble li montros al ni la vojon, kiun ni devas iri.
9:7 Kaj Saul diris al sia junulo:Bone, ni iros, sed kion ni alportos al la homo? cxar la pano elcxerpigxis en nia sako, kaj ni havas nenian donacon, por alporti al la Dia homo; kion ni havas?
9:8 La junulo plue respondis al Saul kaj diris:Jen en mia mano trovigxas kvarono de argxenta siklo; mi donos gxin al la Dia homo, kaj li montros al ni la vojon.
9:9 (En la antauxa tempo cxe Izrael oni tiel diradis, kiam oni iris demandi Dion:Ni iru al la antauxvidisto; cxar kion oni nun nomas profeto, tion oni antauxe nomis antauxvidisto.)
9:10 Kaj Saul diris al sia junulo:Bone vi diris; ni iru. Kaj ili iris en la urbon, en kiu logxis la Dia homo.
9:11 Irante supren en la urbon, ili renkontis knabinojn, kiuj eliris, por cxerpi akvon; kaj ili diris al tiuj:CXu la antauxvidisto estas cxi tie?
9:12 Kaj tiuj respondis al ili kaj diris:CXi tie; jen li estas antaux vi; nun rapidu, cxar hodiaux li venis en la urbon, cxar hodiaux la popolo alportas bucxoferon sur la altajxo.
9:13 Kiam vi eniros en la urbon, vi tuj trovos lin, antaux ol li iros sur la altajxon, por mangxi; cxar la popolo ne mangxas antaux lia veno, cxar li benas la bucxoferon, kaj nur poste mangxas la invititoj. Iru do, cxar nun vi lin trovos.
9:14 Kaj ili iris supren en la urbon. Apenaux ili venis en la mezon de la urbo, jen Samuel eliras renkonte al ili, por iri sur la altajxon.
9:15 Dume la Eternulo revelaciis al la oreloj de Samuel, unu tagon antaux la veno de Saul, dirante:
9:16 Morgaux en cxi tiu tempo Mi sendos al vi homon el la lando de Benjamen,  kaj vi sanktoleos lin kiel cxefon super Mia popolo Izrael, kaj li savos Mian popolon el la manoj de la Filisxtoj; cxar Mi vidis Mian popolon, kaj gxiaj krioj atingis Min.
9:17 Kiam Samuel ekvidis Saulon, la Eternulo diris al li:Jen estas la homo,  pri kiu Mi diris al vi, ke li regos super Mia popolo.
9:18 Saul alproksimigxis al Samuel en la pordego, kaj diris:Diru al mi, mi petas, kie estas cxi tie la domo de la antauxvidisto.
9:19 Kaj Samuel respondis al Saul kaj diris:Mi estas la antauxvidisto; iru antaux mi sur la altajxon; vi mangxos kun mi hodiaux, kaj morgaux mi lasos vin for, kaj mi diros al vi cxion, kio estas en via koro.
9:20 Kaj pri la azeninoj, kiuj perdigxis cxe vi antaux tri tagoj, ne zorgu,  cxar ili estas trovitaj. Kaj al kiu apartenos cxio plej bona en Izrael? cxu ne al vi kaj al la tuta domo de via patro?
9:21 Saul respondis kaj diris:Mi estas ja Benjamenido, el la plej malgrandaj triboj de Izrael, kaj mia familio estas la plej malgranda el cxiuj familioj de la tribo de Benjamen; kial do vi diris al mi tiajn vortojn?
9:22 Tiam Samuel prenis Saulon kaj lian junulon, kaj enkondukis ilin en la mangxocxambron, kaj donis al ili lokon supraloke de la invititoj, kiuj estis en la nombro de cxirkaux tridek homoj.
9:23 Kaj Samuel diris al la kuiristo:Donu tiun porcion, kiun mi donis al vi kaj pri kiu mi diris al vi, ke vi retenu gxin cxe vi.
9:24 Kaj la kuiristo prezentis femuron, kaj tion, kio estas kun gxi, kaj metis tion antaux Saulon, kaj Samuel diris:Jen estas, kio restis; metu gxin antaux vin kaj mangxu, cxar gxi estas rezervita por vi por la tempo, por kiu mi invitis la popolon. Kaj Saul mangxis kun Samuel en tiu tago.
9:25 Kaj ili malsupreniris de la altajxo en la urbon, kaj Samuel parolis kun Saul sur la tegmento.
9:26 Kaj ili levigxis frue; kaj kiam la matenrugxo levigxis, Samuel vokis Saulon sur la tegmenton, kaj diris:Levigxu, mi lasos vin for. Kaj Saul levigxis, kaj ili eliris ambaux, li kaj Samuel, eksteren.
9:27 Kiam ili atingis la finon de la urbo, Samuel diris al Saul:Diru al la junulo, ke li iru antauxen (kaj tiu iris antauxen); kaj vi haltu nun, kaj mi anoncos al vi la diron de Dio.
10:1 Tiam Samuel prenis krucxeton kun oleo kaj versxis sur lian kapon, kaj kisis lin, kaj diris:Vidu, la Eternulo sanktoleis vin kiel cxefon super Sia heredajxo.
10:2 Kiam vi hodiaux foriros de mi, vi trovos cxe la tombo de Rahxel, en la regiono de Benjamen, en Celcahx, du homojn, kiuj diros al vi:Estas trovitaj la azeninoj, kiujn vi iris sercxi, kaj jen via patro cxesis pensi pri la azeninoj, kaj estas maltrankvila pri vi, dirante:Kion mi faru koncerne mian filon?
10:3 Kaj kiam vi foriros de tie pluen kaj venos al la kverko de Tabor,  renkontos vin tie tri homoj, irantaj al Dio en Bet-Elon; unu portas tri kapridojn, la dua portas tri bulojn da pano, kaj la tria portas felsakon da vino.
10:4 Kaj ili salutos vin, kaj donos al vi du panojn; kaj vi prenu el iliaj manoj.
10:5 Poste vi venos al la monteto de Dio, kie estas garnizono de la Filisxtoj; kaj kiam vi tie eniros en la urbon, vi renkontos grupon da profetoj, irantaj malsupren de la altajxo, kaj antaux ili psalteron,  tamburinon, fluton, kaj harpon, kaj ili profetas.
10:6 Kaj penetros vin la spirito de la Eternulo, kaj vi ekprofetos kune kun ili, kaj vi farigxos alia homo.
10:7 Kiam plenumigxos super vi cxi tiuj antauxsignoj, tiam faru, kion bontrovos via mano, cxar Dio estas kun vi.
10:8 Kaj vi iros antaux mi en Gilgalon; poste mi venos al vi, por fari bruloferojn, por bucxi pacoferojn. Sep tagojn atendu, gxis mi venos al vi,  kaj sciigos al vi, kion vi devas fari.
10:9 Kaj kiam li turnis siajn sxultrojn, por foriri de Samuel, Dio donis al li alian koron, kaj cxiuj tiuj antauxsignoj plenumigxis en tiu tago.
10:10 Kiam ili venis tien al la monteto, jen grupo da profetoj iras al li renkonte; kaj penetris lin la spirito de la Eternulo, kaj li ekprofetis meze de ili.
10:11 Kaj kiam cxiuj, kiuj konis lin de antauxe, vidis, ke li profetas kun profetoj, tiam la homoj diris unu al alia:Kio farigxis kun la filo de Kisx?  cxu ankaux Saul estas inter la profetoj?
10:12 Kaj unu el tie respondis kaj diris:Kiu estas ilia patro? De tio devenis la proverbo:CXu ankaux Saul estas inter la profetoj?
10:13 Kaj cxesinte profeti, li venis sur la altajxon.
10:14 Kaj la onklo de Saul diris al li kaj al lia junulo:Kien vi iris? Kaj li respondis:Por sercxi la azeninojn; sed kiam ni vidis, ke ili ne trovigxas, ni iris al Samuel.
10:15 Tiam diris la onklo de Saul:Diru al mi, mi petas, kion diris al vi Samuel.
10:16 Kaj Saul diris al sia onklo:Li diris al ni, ke la azeninoj estas trovitaj. Sed tion, kion Samuel diris pri la regxado, li ne diris al li.
10:17 Dume Samuel kunvenigis la popolon al la Eternulo en Micpan.
10:18 Kaj li diris al la Izraelidoj:Tiel diris la Eternulo, Dio de Izrael:Mi elkondukis Izraelon el Egiptujo, kaj savis vin el la manoj de la Egiptoj, kaj el la manoj de cxiuj regnoj, kiuj premis vin.
10:19 Sed vi nun forrifuzis vian Dion, kiu savas vin el cxiuj viaj mizeroj kaj suferoj, kaj vi diris al Li:Regxon starigu super ni. Starigxu do nun antaux la Eternulo laux viaj triboj kaj familioj.
10:20 Kaj Samuel alvenigis cxiujn tribojn de Izrael; kaj la loto trafis la tribon de Benjamen.
10:21 Kaj li alvenigis la tribon de Benjamen laux gxiaj familioj, kaj la loto trafis la familion de Matri; kaj la loto trafis Saulon, filon de Kisx. Oni sercxis lin, sed oni lin ne trovis.
10:22 Tiam oni demandis ankoraux la Eternulon:CXu la viro ankoraux venos cxi tien? Kaj la Eternulo diris:Jen li kasxis sin inter la vazaro.
10:23 Kaj oni kuris, kaj prenis lin de tie; kaj li starigxis meze de la popolo, kaj de la sxultroj supren li estis pli alta ol la tuta popolo.
10:24 Kaj Samuel diris al la tuta popolo:CXu vi vidas, kiun la Eternulo elektis? cxar ne ekzistas simila al li en la tuta popolo. Kaj la tuta popolo ekkriis, kaj diris:Vivu la regxo!
10:25 Kaj Samuel klarigis al la popolo la rajtojn de la regxado, kaj skribis tion en libron kaj metis antaux la Eternulon. Kaj Samuel foririgis la tutan popolon cxiun al lia domo.
10:26 Kaj Saul ankaux iris al sia domo en Gibean; kaj iris kun li la militistoj, kies koron Dio ektusxis.
10:27 Sed la sentauxguloj diris:Kiamaniere helpos nin cxi tiu? Kaj ili malestimis lin, kaj ne alportis al li donacojn; sed li sxajnigis, ke li ne auxdas.
11:1 Venis Nahxasx la Amonido, kaj starigxis tendare antaux Jabesx en Gilead.  Kaj cxiuj logxantoj de Jabesx diris al Nahxasx:Faru kun ni interligon, kaj ni servos al vi.
11:2 Sed Nahxasx la Amonido diris al ili:Mi faros kun la kondicxo, ke al cxiuj el vi mi elpikos la dekstran okulon kaj per tio metos malhonoron sur la tutan Izraelon.
11:3 Tiam diris al li la plejagxuloj de Jabesx:Donu al ni tempon de sep tagoj, por ke ni sendu senditojn en cxiujn regionojn de Izrael; kaj se neniu nin helpos, tiam ni eliros al vi.
11:4 Kaj venis la senditoj en Gibean de Saul kaj diris tiujn vortojn al la oreloj de la popolo, kaj la tuta popolo lauxte ekploris.
11:5 Sed jen Saul venas de la kampo malantaux la bovoj. Kaj Saul diris:Kio estas al la popolo, ke ili ploras? Kaj oni transdiris al li la vortojn de la logxantoj de Jabesx.
11:6 Kaj la spirito de Dio penetris Saulon, kiam li auxdis tiujn vortojn, kaj forte ekflamis lia kolero.
11:7 Kaj li prenis paron da bovoj kaj dishakis ilin, kaj dissendis la partojn per la senditoj en cxiujn regionojn de Izrael, dirante:Se iu ne eliros post Saul kaj post Samuel, tiam tiel estos farite kun liaj bovoj. Kaj timo antaux la Eternulo falis sur la popolon, kaj ili eliris kiel unu homo.
11:8 Li kalkulis ilin en Bezek, kaj la nombro de la Izraelidoj estis tricent mil, kaj la nombro de la Jehudaidoj estis tridek mil.
11:9 Kaj ili diris al la venintaj senditoj:Tiel diru al la logxantoj de Jabesx en Gilead:Morgaux venos al vi helpo, kiam la suno brilos varmege. Kaj la senditoj venis kaj raportis al la logxantoj de Jabesx, kaj tiuj gxojis.
11:10 Kaj la logxantoj de Jabesx diris:Morgaux ni eliros al vi, por ke vi agu kun ni, kiel placxos al vi.
11:11 En la sekvanta tago Saul dividis la popolon en tri tacxmentojn, kaj ili eniris en la tendaron dum la matena gardotempo, kaj venkobatis la Amonidojn,  antaux ol la tago farigxis varma; la restintoj diskuris tiel, ke ne restis ecx du kune.
11:12 Kaj la popolo diris al Samuel:Kiuj estas tiuj, kiuj diris:CXu Saul regxos super ni? Donu tiujn homojn, ke ni ilin mortigu.
11:13 Sed Saul diris:Neniun oni devas mortigi en cxi tiu tago, cxar hodiaux la Eternulo faris savon al Izrael.
11:14 Kaj Samuel diris al la popolo:Venu, ni iru en Gilgalon, kaj ni novofestos tie la regxecon.
11:15 Kaj la tuta popolo iris en Gilgalon, kaj ili regxigis tie Saulon antaux la Eternulo en Gilgal, kaj bucxis tie pacoferojn antaux la Eternulo, kaj forte gajis tie Saul kaj cxiuj Izraelidoj.
12:1 Tiam Samuel diris al cxiuj Izraelidoj:Jen mi obeis vian vocxon pri cxio,  kion vi diris al mi, kaj mi starigis por vi regxon.
12:2 Kaj nun jen la regxo iras antaux vi, kaj mi maljunigxis kaj grizigxis,  kaj miaj filoj estas cxi tie inter vi; mi iradis antaux vi de mia juneco gxis la nuna tago.
12:3 Jen mi estas; parolu pri mi antaux la Eternulo kaj antaux Lia sanktoleito:kies bovon mi prenis? kaj kies azenon mi prenis? kaj kontraux kiu mi agis maljuste? kaj kiun mi premis? kaj el kies mano mi prenis subacxeton,  por ke mi kovru miajn okulojn koncerne lin? kaj mi repagos al vi.
12:4 Sed ili diris:Vi faris al ni nenian perfortajxon nek maljustajxon, kaj vi nenion prenis el ies mano.
12:5 Kaj li diris al ili:La Eternulo estas atestanto antaux vi, kaj Lia sanktoleito estas atestanto hodiaux, ke vi nenion trovis en mia mano. Kaj ili diris:Atestanto.
12:6 Tiam Samuel diris al la popolo:La Eternulo, kiu starigis Moseon kaj Aaronon, kaj kiu elkondukis viajn patrojn el la lando Egipta.
12:7 Nun starigxu, kaj mi faru jugxan analizon koncerne vin antaux la Eternulo pri cxiuj bonfaroj de la Eternulo, kiujn Li faris al vi kaj al viaj patroj.
12:8 Kiam Jakob venis en Egiptujon kaj viaj patroj ekkriis al la Eternulo,  tiam la Eternulo sendis Moseon kaj Aaronon, kaj ili elkondukis viajn patrojn el Egiptujo kaj eklogxigis ilin sur cxi tiu loko.
12:9 Sed ili forgesis la Eternulon, sian Dion, kaj Li transdonis ilin en la manojn de Sisera, militestro de HXacor, kaj en la manojn de la Filisxtoj kaj en la manojn de la regxo de Moab, kiuj militis kontraux ili.
12:10 Tiam ili ekkriis al la Eternulo, kaj diris:Ni pekis, cxar ni forlasis la Eternulon kaj servis al la Baaloj kaj al la Asxtaroj; nun savu nin el la manoj de niaj malamikoj, kaj ni servos al Vi.
12:11 Tiam la Eternulo sendis Jerubaalon kaj Bedanon kaj Jiftahxon kaj Samuelon, kaj Li savis vin el la manoj de viaj malamikoj cxirkauxe, kaj vi restis eksterdangxeraj.
12:12 Sed kiam vi vidis, ke Nahxasx, regxo de la Amonidoj, venis kontraux vin, vi diris al mi:Ne, regxo regu super ni; kaj la Eternulo, via Dio, estas ja via regxo.
12:13 Nun jen estas la regxo, kiun vi elektis, pri kiu vi petis; jen la Eternulo starigis regxon super vi.
12:14 Se vi timos la Eternulon kaj servos al Li kaj obeos Lian vocxon kaj ne ribelos kontraux la diro de la Eternulo, tiam vi kaj ankaux la regxo, kiu ekregis super vi, estos sub la defendo de la Eternulo, via Dio.
12:15 Sed se vi ne obeos la vocxon de la Eternulo kaj vi ribelos kontraux la diro de la Eternulo, tiam la mano de la Eternulo estos kontraux vi, kiel kontraux viaj patroj.
12:16 Ecx nun starigxu, kaj vidu tiun grandan faron, kiun la Eternulo faros antaux vi.
12:17 CXu ne estas nun rikolto de tritiko? sed mi ekvokos al la Eternulo, kaj Li donos tondrojn kaj pluvon, por ke vi sciu kaj vidu, kiel granda estas via malbono, kiun vi faris antaux la Eternulo, petante por vi regxon.
12:18 Kaj Samuel ekvokis al la Eternulo, kaj la Eternulo donis tondrojn kaj pluvon en tiu tago; kaj forte ektimis la tuta popolo la Eternulon kaj Samuelon.
12:19 Kaj la tuta popolo diris al Samuel:Pregxu por viaj sklavoj al la Eternulo, via Dio, por ke ni ne mortu; cxar al cxiuj niaj pekoj ni aldonis ankoraux malbonagon per tio, ke ni petis por ni regxon.
12:20 Sed Samuel diris al la popolo:Ne timu; vi faris ja tiun tutan malbonon;  nur ne forturnigxu de la Eternulo, kaj servu al la Eternulo per via tuta koro.
12:21 Kaj ne forklinigxu al la vantajxoj, kiuj ne helpas nek savas, cxar ili estas vantajxo.
12:22 La Eternulo ne forlasos Sian popolon, pro Sia granda nomo; cxar la Eternulo bonvolis fari vin Lia popolo.
12:23 Mi ankaux ne permesos al mi peki antaux la Eternulo, cxesante pregxi por vi, kaj mi gvidados vin laux la vojo bona kaj gxusta.
12:24 Nur timu la Eternulon kaj servu al Li fidele per via tuta koro, cxar vi vidas, kion grandan Li faris al vi.
12:25 Sed se vi agos malbone, tiam ambaux, kiel vi, tiel ankaux via regxo,  pereos.
13:1 Unu jaro pasis post la regxigxo de Saul, kaj jam du jarojn li regxis super Izrael.
13:2 Kaj Saul elektis al si tri mil virojn el Izrael; du mil estis kun Saul en Mihxmasx kaj sur la monto Bet-El, kaj mil estis kun Jonatan en Gibea de Benjamen; la ceterajn el la popolo li foririgis cxiun al lia tendo.
13:3 Kaj Jonatan venkobatis la garnizonon de la Filisxtoj, kiu estis en Geba.  Kaj tion auxdis la Filisxtoj; kaj Saul disblovigis per trumpeto tra la tuta lando, dirante:Auxdu tion la Hebreoj.
13:4 Kaj la tuta Izrael auxdis jenon:Saul venkobatis la garnizonon de la Filisxtoj, kaj Izrael farigxis malamata por la Filisxtoj. Kaj oni kunvokis la popolon al Saul en Gilgalon.
13:5 Kaj la Filisxtoj kolektigxis, por militi kontraux Izrael, tridek mil cxaroj kaj ses mil rajdantoj, kaj tiom da popolo, kiom da sablo sur la bordo de la maro. Kaj ili eliris kaj starigxis tendare en Mihxmasx, oriente de Bet-  Aven.
13:6 La Izraelidoj vidis, ke ili estas en mizero, cxar la popolo perdis la kuragxon, kaj la homoj kasxis sin en kavernoj, en arbustoj, en rokoj, en kavoj, kaj en putoj.
13:7 Hebreoj transiris ankaux trans Jordanon en la landon de Gad kaj en Gileadon. Sed Saul estis ankoraux en Gilgal, kaj la tuta popolo tremis cxe li.
13:8 Kaj li atendis sep tagojn gxis la templimo, kiun difinis Samuel, sed Samuel ne venis en Gilgalon; kaj la popolo komencis disigxi de li.
13:9 Tiam Saul diris:Alportu al mi la bruloferon kaj la pacoferojn. Kaj li oferis la bruloferon.
13:10 Apenaux li finis la oferadon de la brulofero, venis Samuel. Kaj Saul eliris renkonte al li, por saluti lin.
13:11 Sed Samuel diris:Kion vi faris? Saul respondis:Mi vidis, ke la popolo diskuras de mi, kaj vi ne venis al la difinita tempo, kaj la Filisxtoj kolektigxis en Mihxmasx;
13:12 kaj mi diris:Nun la Filisxtoj atakos min cxi tie en Gilgal, kaj mi ankoraux ne pregxis antaux la Eternulo; mi detenis min, sed fine mi oferis la bruloferon.
13:13 Tiam Samuel diris al Saul:Vi agis malprudente, ne plenumante la ordonon de la Eternulo, via Dio, kiun Li ordonis al vi; cxar nun la Eternulo fortikigus vian regxadon super Izrael por eterne.
13:14 Sed nun via regxado ne longe dauxros:la Eternulo elsercxis al Si viron laux Sia koro, kaj la Eternulo ordonis al li esti estro super Lia popolo,  cxar vi ne plenumis tion, kion la Eternulo ordonis al vi.
13:15 Kaj Samuel levigxis kaj iris de Gilgal al Gibea de Benjamen. Kaj Saul kalkulis la popolon, kiu trovigxis cxe li, cxirkaux sescent homoj.
13:16 Saul kaj lia filo Jonatan, kaj la popolo, kiu estis kun ili, restis en Gibea de Benjamen, kaj la Filisxtoj staris tendare en Mihxmasx.
13:17 Kaj eliris el la tendaro de la Filisxtoj tri tacxmentoj da ekstermantoj:unu tacxmento direktis sin laux la vojo al Ofra, al la lando SXual;
13:18 la dua tacxmento direktis sin laux la vojo al Bet-HXoron; kaj la tria tacxmento direktis sin laux la lima vojo, kiu kondukas al la valo Ceboim, al la dezerto.
13:19 Sed en la tuta lando de Izrael oni ne povis trovi forgxiston, cxar la Filisxtoj zorgis pri tio, ke la Hebreoj ne faru glavon aux ponardegon.
13:20 Kaj cxiuj Izraelidoj devis iri al la Filisxtoj, se iu bezonis akrigi sian plugilon aux sian fosilon aux sian hakilon aux sian rikoltilon.
13:21 Kaj la trancxrandoj de la plugilferoj kaj de la fosiloj kaj de la tridentoj kaj de la hakiloj kaj de la pikstangoj malakrigxis.
13:22 Tial en la tago de la batalo ne trovigxis glavo nek ponardego en la manoj de la tuta popolo, kiu estis kun Saul kaj kun Jonatan, sed trovigxis nur cxe Saul kaj cxe lia filo Jonatan.
13:23 Dume gardistaro el la Filisxtoj eliris al la trapasejo de Mihxmasx.
14:1 Unu tagon Jonatan, filo de Saul, diris al sia junulo armilportisto:Venu,  ni transiru al la garnizono de la Filisxtoj, kiu estas tie transe; sed al sia patro li tion ne diris.
14:2 Kaj Saul estis en la randa parto de Gibea, sub granatarbo, kiu estis en Migron; kaj da popolo estis kun li cxirkaux sescent homoj.
14:3 Kaj Ahxija, filo de Ahxitub, frato de Ikabod, filo de Pinahxas, filo de Eli, la pastro de la Eternulo en SXilo, estis portanto de la efodo; kaj la popolo ne sciis, ke Jonatan foriris.
14:4 Inter la pasejoj, tra kiuj Jonatan volis transiri al la garnizono de la Filisxtoj, estis pinta roko sur unu flanko kaj pinta roko sur la dua flanko;  la nomo de unu estis Bocec, kaj la nomo de la dua estis Sene.
14:5 Unu roko elstaris norde kontraux Mihxmasx, kaj la dua sude kontraux Geba.
14:6 Kaj Jonatan diris al sia junulo armilportisto:Venu, ni transiru al la garnizono de tiuj necirkumciditoj; eble la Eternulo ion faros por ni; cxar por la Eternulo ne estas malfacile helpi per multo aux per malmulto.
14:7 Kaj lia armilportisto diris al li:Faru cxion, kion diras al vi via koro;  iru antauxen, mi iros kun vi, kien vi volas.
14:8 Tiam Jonatan diris:Jen ni transiros al tiuj homoj, kaj montros nin al ili.
14:9 Se ili diros al ni tiel:Restu, gxis ni atingos vin-tiam ni haltos sur nia loko kaj ne supreniros al ili;
14:10 sed se ili diros tiel:Venu al ni supren-tiam ni supreniros; cxar la Eternulo transdonis ilin en niajn manojn, kaj tio estos por ni pruvosigno.
14:11 Kaj ili ambaux aperis antaux la garnizono de la Filisxtoj, kaj la Filisxtoj diris:Jen Hebreoj eliras el la truoj, en kiuj ili sin kasxis.
14:12 Kaj la homoj el la garnizono ekparolis al Jonatan kaj al lia armilportisto, kaj diris:Venu al ni supren, kaj ni klarigos al vi aferon.  Tiam Jonatan diris al sia armilportisto:Sekvu min, cxar la Eternulo transdonis ilin en la manojn de Izrael.
14:13 Kaj Jonatan ekgrimpis per siaj manoj kaj piedoj, kaj lia armilportisto post li. Tiam ili ekfalis antaux Jonatan, kaj lia armilportisto mortigis ilin post li.
14:14 La unua mortigo, kiun faris Jonatan kaj lia armilportisto, estis cxirkaux dudek homoj, sur la spaco de cxirkaux duontaga plugado.
14:15 Tiam farigxis teruro en la tendaro, sur la kampo, kaj inter la tuta popolo; la garnizonanoj kaj la vagatakistoj ankaux ektimis, kaj la tero ektremis, kaj ekregis tumulto, farita de Dio.
14:16 La gardostarantoj de Saul en Gibea de Benjamen ekvidis, ke la amaso dissxutigxis kaj kuras en diversajn flankojn.
14:17 Tiam Saul diris al la homoj, kiuj estis cxe li:Esploru kaj rigardu, kiu foriris de ni. Kaj oni esploris, kaj montrigxis, ke forestas Jonatan kaj lia armilportisto.
14:18 Kaj Saul diris al Ahxija:Venigu la keston de Dio; cxar la kesto de Dio estis en tiu tago kun la Izraelidoj.
14:19 Kaj dum Saul parolis ankoraux kun la pastro, la tumulto en la tendaro de la Filisxtoj farigxis ankoraux pli granda. Kaj Saul diris al la pastro:Retiru vian manon.
14:20 Kaj kolektigxis Saul kaj la tuta popolo, kiu estis kun li, kaj ili venis al la batalejo, kaj jen ili ekvidis, ke la glavo de cxiu frapas lian proksimulon kaj la konfuzo estas tre granda.
14:21 Kaj la Hebreoj, kiuj estis kun la Filisxtoj antauxe kaj venis kune kun ili en tendaro cxirkauxen, ili ankaux aligxis al la Izraelidoj, kiuj estis kun Saul kaj Jonatan.
14:22 Kaj cxiuj Izraelidoj, kiuj sin kasxis sur la monto de Efraim, auxdis,  ke la Filisxtoj forkuras, kaj ili ankaux aligxis kontraux ili batale.
14:23 Kaj la Eternulo helpis en tiu tago Izraelon; la batalo dauxris gxis Bet-Aven.
14:24 La Izraelidoj estis lacaj en tiu tago; sed Saul jxurligis la popolon,  dirante:Malbenita estu tiu, kiu mangxos panon antaux la vespero, antaux ol mi vengxos al miaj malamikoj. Kaj la tuta popolo ne gustumis panon.
14:25 Kaj cxiuj venis en arbaron; kaj tie estis mielo sur la tero.
14:26 Kiam la popolo venis en la arbaron, ili vidis, ke jen fluas la mielo;  sed neniu levis sian manon al la busxo, cxar la popolo timis la jxuron.
14:27 Sed Jonatan ne auxdis, kiam lia patro jxurligis la popolon; kaj li etendis la pinton de la bastono, kiu estis en lia mano, kaj trempis gxin en la mielcxelaro, kaj almetis sian manon al la busxo, kaj liaj okuloj revigligxis.
14:28 Tiam unu el la popolo ekparolis, kaj diris:Via patro jxurligis la popolon, dirante:Malbenita estu tiu, kiu ion mangxos hodiaux; kaj la popolo lacigxis.
14:29 Tiam Jonatan diris:Mia patro malgajigis la landon; rigardu, kiel revigligxis miaj okuloj, kiam mi gustumis iom el cxi tiu mielo.
14:30 Se la popolo mangxus hodiaux el la militakirajxo, kion gxi prenis de siaj malamikoj kaj kion gxi trovis, cxu nun ne pligrandigxus la venkobato kontraux la Filisxtoj?
14:31 Kaj ili venkobatis en tiu tago la Filisxtojn de Mihxmasx gxis Ajalon;  kaj la popolo forte lacigxis.
14:32 Kaj la popolo jxetis sin sur la militakirajxon; kaj ili prenis sxafojn kaj bovojn kaj bovidojn kaj bucxis ilin sur la tero, kaj la popolo mangxis kune kun la sango.
14:33 Oni raportis al Saul, dirante:Jen la popolo pekas antaux la Eternulo,  mangxante kun la sango. Kaj li diris:Vi faris kontrauxlegxajxon; rulu nun al mi grandan sxtonon.
14:34 Kaj Saul diris:Disiru en la popolon, kaj diru al gxi:CXiu alkonduku al mi sian bovon kaj sian sxafon, kaj bucxu gxin cxi tie kaj mangxu, kaj ne peku antaux la Eternulo, mangxante kun la sango. Kaj cxiu el la popolo propramane alkondukis en tiu nokto sian bovon kaj bucxis tie.
14:35 Kaj Saul konstruis altaron al la Eternulo; tio estis la unua altaro,  kiun li konstruis al la Eternulo.
14:36 Kaj Saul diris:Ni postkuru la Filisxtojn en la nokto kaj ni prirabu ilin, gxis eklumos la mateno, kaj ni neniun restigu el ili. Kaj ili diris:Faru cxion, kio placxas al vi. Kaj la pastro diris:Ni turnu nin cxi tie al Dio.
14:37 Kaj Saul demandis Dion:CXu mi iru post la Filisxtoj? cxu Vi transdonos ilin en la manojn de la Izraelidoj? Sed Li ne respondis al li en tiu tago.
14:38 Tiam Saul diris:Venu cxi tien cxiuj estroj de la popolo; eksciu kaj vidu, en kio konsistis la peko hodiaux.
14:39 CXar kiel vivas la Eternulo, la helpanto de Izrael:se la kulpo estas en Jonatan, mia filo, li estos mortigita. Sed neniu el la tuta popolo respondis al li.
14:40 Tiam li diris al cxiuj Izraelidoj:Vi estos sur unu flanko, kaj mi kun mia filo Jonatan estos sur la dua flanko. Kaj la popolo respondis al Saul:Faru tion, kio placxas al vi.
14:41 Kaj Saul diris al la Eternulo, Dio de Izrael:Montru, kiu estas prava.  Tiam estis trafitaj Jonatan kaj Saul, sed la popolo eliris senkulpa.
14:42 Tiam Saul diris:Lotu inter mi kaj mia filo Jonatan. Kaj trafita estis Jonatan.
14:43 Tiam Saul diris al Jonatan:Raportu al mi, kion vi faris. Kaj Jonatan raportis al li kaj diris:Mi gustumis per la pinto de la bastono, kiu estas en mia mano, iom da mielo:nun mi mortu.
14:44 Kaj Saul diris:Dio faru tiel kaj pli; Jonatan devas morti.
14:45 Sed la popolo diris al Saul:CXu devas morti Jonatan, kiu faris tiun grandan helpon al Izrael? ho, neniel! kiel vivas la Eternulo, ecx unu haro de lia kapo ne falu sur la teron, cxar kun Dio li agis hodiaux. Kaj la popolo liberigis Jonatanon, kaj li ne mortis.
14:46 Kaj Saul foriris de la Filisxtoj, kaj la Filisxtoj iris sur sian lokon.
14:47 Kaj Saul prenis en siajn manojn la regadon super Izrael, kaj li militis cxirkauxe kontraux cxiuj siaj malamikoj, kontraux Moab kaj kontraux la Amonidoj kaj kontraux Edom kaj kontraux la regxoj de Coba kaj kontraux la Filisxtoj; kaj kien ajn li sin direktis, li venkobatis.
14:48 Li arangxis militistaron kaj venkobatis Amalekon kaj liberigis Izraelon el la manoj de liaj rabantoj.
14:49 La filoj de Saul estis:Jonatan kaj Jisxvi kaj Malki-SXua; kaj la nomoj de liaj du filinoj estis:la nomo de la unuenaskita estis Merab, kaj la nomo de la pli juna estis Mihxal.
14:50 Kaj la nomo de la edzino de Saul estis Ahxinoam, filino de Ahximaac;  kaj la nomo de lia militestro estis Abner, filo de Ner kaj onklo de Saul.
14:51 Kisx estis la patro de Saul; kaj Ner, patro de Abner, estis filo de Abiel.
14:52 Forta estis la milito kontraux la Filisxtoj dum la tuta vivo de Saul.  Kaj cxiufoje, kiam Saul vidis ian viron fortan kaj bravan, li prenis lin al si.
15:1 Kaj Samuel diris al Saul:Min sendis la Eternulo, por sanktolei vin kiel regxon super Lia popolo, super Izrael; auxskultu do la vocxon de la vortoj de la Eternulo.
15:2 Tiel diris la Eternulo Cebaot:Mi rememoris, kion faris Amalek al Izrael,  kiel li baris la vojon al li, kiam cxi tiu iris el Egiptujo.
15:3 Nun iru kaj frapu Amalekon, kaj ekstermu cxion, kion li havas; ne indulgu lin, sed mortigu la virojn kaj virinojn, infanojn kaj sucxinfanojn,  bovojn kaj sxafojn, kamelojn kaj azenojn.
15:4 Tiam Saul faris alvokon al la popolo, kaj li kalkulis ilin en Telaim,  tie estis ducent mil piedirantoj kaj dek mil viroj el Jehuda.
15:5 Kaj Saul venis al la urbo de Amalek kaj faris batalon cxe la torento.
15:6 Kaj Saul diris al la Kenidoj:Iru, deturnu vin kaj forigxu el inter la Amalekidoj, por ke mi ne ekstermu vin kune kun ili; vi faris ja favorkorajxon al cxiuj Izraelidoj, kiam ili iris el Egiptujo. Kaj la Kenidoj foriris el inter la Amalekidoj.
15:7 Kaj Saul venkobatis Amalekon de HXavila gxis SXur, kiu estas antaux Egiptujo.
15:8 Kaj li kaptis Agagon, regxon de Amalek, vivantan, sed la tutan popolon li ekstermis per glavo.
15:9 Kaj Saul kaj la popolo indulgis Agagon kaj la plej bonajn sxafojn kaj bovojn kaj bovidojn kaj sxafidojn, kaj cxion, kio estis bona, kaj ili ne volis ekstermi ilin, sed cxion senvaloran kaj neakceptindan ili ekstermis.
15:10 Tiam la Eternulo ekparolis al Samuel, dirante:
15:11 Mi bedauxras, ke Mi faris Saulon regxo; cxar li deturnis sin de Mi, kaj Miajn vortojn li ne plenumis. Tio malgxojigis Samuelon, kaj li vokis al la Eternulo dum la tuta nokto.
15:12 Kaj Samuel levigxis frue matene, por iri renkonte al Saul. Oni raportis al Samuel, ke Saul venis al Karmel, ke li tie starigis al si monumenton kaj poste turnis sin kaj foriris kaj venis en Gilgalon.
15:13 Kiam Samuel venis al Saul, Saul diris al li:Estu benita de la Eternulo;  mi plenumis la diron de la Eternulo.
15:14 Sed Samuel diris:Kion do signifas tiu vocxo de sxafoj en miaj oreloj,  kaj la vocxo de bovoj, kiun mi auxdas?
15:15 Kaj Saul respondis:De la Amalekidoj oni venigis ilin, cxar la popolo indulgis la plej bonajn sxafojn kaj bovojn, por bucxoferi ilin al la Eternulo, via Dio; la ceterajn ni ekstermis.
15:16 Sed Samuel diris al Saul:Permesu, mi diros al vi, kion parolis al mi la Eternulo en cxi tiu nokto. Kaj tiu respondis al li:Diru.
15:17 Kaj Samuel diris:CXu vi ne estis malgranda en viaj okuloj, kaj tamen vi farigxis estro de la triboj de Izrael, kaj la Eternulo sanktoleis vin regxo super Izrael?
15:18 Kaj la Eternulo vojirigis vin, kaj diris:Iru kaj ekstermu la pekulojn la Amalekidojn, kaj militu kontraux ili, gxis vi tute ekstermos ilin.
15:19 Kial do vi ne obeis la vocxon de la Eternulo, sed direktigxis al militakirajxo kaj faris la malbonon antaux la okuloj de la Eternulo?
15:20 Kaj Saul diris al Samuel:Mi obeis la vocxon de la Eternulo, kaj mi iris la vojon, sur kiun sendis min la Eternulo, kaj mi venigis Agagon, regxon de Amalek, kaj la Amalekidojn mi ekstermis.
15:21 Kaj la popolo prenis el la militakirajxo sxafojn kaj bovojn, la plej bonan el la kondamnitajxo, por bucxoferi al la Eternulo, via Dio, en Gilgal.
15:22 Sed Samuel diris:CXu bruloferoj kaj bucxoferoj estas tiel agrablaj al la Eternulo, kiel la obeado al la vocxo de la Eternulo? vidu, obeado estas pli bona ol bucxofero, atentado estas pli bona ol la sebo de sxafoj.
15:23 CXar malobeo estas kiel peko de sorcxado, kaj neplenumo estas kiel peko de idolservado. Pro tio, ke vi malsxatis la diron de la Eternulo, Li malsxatis vin, ke vi ne estu plu regxo.
15:24 Tiam Saul diris al Samuel:Mi pekis, cxar mi malobeis la diron de la Eternulo kaj viajn vortojn; mi timis la popolon, kaj mi obeis gxian vocxon.
15:25 Kaj nun pardonu, mi petas, mian pekon, kaj iru kun mi returne, por ke mi adorklinigxu antaux la Eternulo.
15:26 Sed Samuel diris al Saul:Mi ne iros kun vi returne; cxar vi malsxatis la diron de la Eternulo, tial la Eternulo malsxatis vin, ke vi ne estu plu regxo super Izrael.
15:27 Kaj kiam Samuel deturnis sin por iri, li kaptis lin je la rando de lia vesto, kaj gxi dissxirigxis.
15:28 Tiam Samuel diris al li:La Eternulo forsxiris de vi hodiaux la regnon de Izrael, kaj transdonis gxin al via proksimulo, kiu estas pli bona ol vi.
15:29 Kaj la Potenculo de Izrael ne sxangxos Sian decidon kaj ne pentos; cxar Li ne estas homo, ke Li pentu.
15:30 Kaj tiu diris:Mi pekis; sed nun, mi vin petas, faru al mi honoron antaux la plejagxuloj de mia popolo kaj antaux Izrael, reiru kun mi, por ke mi adorklinigxu antaux la Eternulo, via Dio.
15:31 Tiam Samuel reiris post Saul, kaj Saul adorklinigxis antaux la Eternulo.
15:32 Kaj Samuel diris:Alkonduku al mi Agagon, regxon de Amalek; kaj venis al li Agag en katenoj, kaj Agag diris:Ho, alproksimigxas la maldolcxeco de la morto.
15:33 Kaj Samuel diris:Kiel via glavo seninfanigis virinojn, via patrino farigxos seninfana inter la virinoj. Kaj Samuel dishakis Agagon antaux la Eternulo en Gilgal.
15:34 Kaj Samuel foriris en la direkto al Rama, kaj Saul iris al sia domo en Gibea de Saul.
15:35 Kaj Samuel ne plu vidis Saulon gxis la tago de sia morto; tamen Samuel funebris pri Saul; kaj la Eternulo bedauxris, ke Li faris Saulon regxo super Izrael.
16:1 Kaj la Eternulo diris al Samuel:Kiel longe vi funebros pri Saul, kiun Mi trovis nedigna regxi super Izrael? plenigu vian kornon per oleo, kaj iru; Mi sendos vin al Jisxaj la Bet-Lehxemano, cxar inter liaj filoj Mi elvidis al Mi regxon.
16:2 Kaj Samuel diris:Kiel mi iros? Saul auxdos, kaj mortigos min. Sed la Eternulo diris:Prenu kun vi bovidinon, kaj diru:Mi venis, por fari bucxoferon al la Eternulo.
16:3 Kaj invitu Jisxajon al la ofero; kaj Mi sciigos al vi, kion vi devas fari, kaj vi sanktoleos al Mi tiun, kiun Mi montros al vi.
16:4 Kaj Samuel faris tion, kion diris la Eternulo, kaj li venis Bet-  Lehxemon. Kun timo iris al li renkonte la plejagxuloj de la urbo, kaj diris:CXu en paco vi venas?
16:5 Kaj li respondis:En paco; mi venis, por bucxoferi al la Eternulo;  sanktigu vin, kaj venu kun mi por la bucxofero. Kaj li sanktigis Jisxajon kaj liajn filojn, kaj invitis ilin al la ofero.
16:6 Kiam ili venis, li ekvidis Eliabon, kaj diris:Jen antaux la Eternulo estas Lia sanktoleito.
16:7 Sed la Eternulo diris al Samuel:Ne rigardu lian aspekton kaj lian altan kreskon, cxar Mi malsxatas lin; ne estas tiel, kiel vidas homo:cxar homo vidas tion, kio estas antaux la okuloj, sed la Eternulo rigardas en la koron.
16:8 Tiam Jisxaj vokis Abinadabon, kaj pasigis lin antaux Samuel; sed cxi tiu diris:Ankaux cxi tiun la Eternulo ne elektis.
16:9 Kaj Jisxaj pasigis SXaman; sed Samuel diris:Ankaux cxi tiun la Eternulo ne elektis.
16:10 Tiel Jisxaj pasigis siajn sep filojn antaux Samuel; sed Samuel diris al Jisxaj:La Eternulo ne elektis cxi tiujn.
16:11 Kaj Samuel diris al Jisxaj:CXu tio estas jam cxiuj knaboj? Kaj cxi tiu diris:Restas ankoraux la plej juna, li pasxtas nun la sxafojn. Kaj Samuel diris al Jisxaj:Sendu, kaj venigu lin, cxar ni ne sidigxos al la tablo,  antaux ol li venos cxi tien.
16:12 Kaj li sendis, kaj venigis lin. Kaj li estis rugxa, kun belaj okuloj kaj bonaspekta. Tiam la Eternulo diris:Levigxu, sanktoleu lin, cxar tio estas li.
16:13 Kaj Samuel prenis la kornon kun la oleo, kaj sanktoleis lin inter liaj fratoj. Kaj la spirito de la Eternulo ekfavoris Davidon de post tiu tago kaj pluen. Kaj Samuel levigxis kaj iris en Raman.
16:14 Kaj la spirito de la Eternulo forigxis de Saul, kaj ekturmentis lin spirito malbona, sendita de la Eternulo.
16:15 Kaj la servantoj de Saul diris al li:Jen malbona spirito, sendita de Dio, turmentas vin;
16:16 tial nia sinjoro diru al siaj servantoj, ke ili elsercxu homon, kiu povoscias ludi harpon:kaj kiam atakos vin la malbona spirito, sendita de Dio,  li ekludos per sia mano, kaj tiam farigxos al vi bone.
16:17 Kaj Saul diris al siaj servantoj:Elsercxu al mi homon, kiu bone ludas,  kaj venigu lin al mi.
16:18 Tiam unu el la junuloj respondis kaj diris:CXe Jisxaj la Bet-Lehxemano mi vidis filon, kiu povoscias ludi, kaj li estas fortulo kaj militkapablulo kaj prudenta en siaj paroloj kaj belaspekta, kaj la Eternulo estas kun li.
16:19 Kaj Saul sendis senditojn al Jisxaj, kaj dirigis:Sendu al mi vian filon David, kiu estas cxe la sxafoj.
16:20 Tiam Jisxaj prenis azenon, sxargxitan per pano, kaj felsakon kun vino,  kaj unu kapridon, kaj li sendis tion per sia filo David al Saul.
16:21 Kaj David venis al Saul, kaj ekservis antaux li; kaj cxi tiu tre ekamis lin, kaj li farigxis lia armilportisto.
16:22 Kaj Saul sendis al Jisxaj, por diri:Mi petas, David restu cxe mi, cxar li placxas al mi.
16:23 Kaj cxiufoje, kiam la spirito, sendita de Dio, atakis Saulon, David prenadis la harpon kaj ludadis per sia mano; tiam al Saul farigxadis pli facile kaj bone, kaj la malbona spirito forigxadis de li.
17:1 La Filisxtoj kolektis siajn militistarojn por milito, kaj kunigxis apud Sohxo de Jehuda, kaj starigxis tendare inter Sohxo kaj Azeka, en Efes-Damim.
17:2 Kaj Saul kaj la viroj de Izrael kolektigxis, kaj starigxis tendare en la valo de Ela, kaj pretigis sin por batalo kontraux la Filisxtoj.
17:3 La Filisxtoj staris sur la monto unuflanke, kaj la Izraelidoj staris sur la monto duaflanke, kaj la valo estis inter ili.
17:4 Kaj eliris grandegulo el la tendaroj de la Filisxtoj; lia nomo estis Goljat, el Gat; lia alteco estis ses ulnoj kaj unu manlargxo.
17:5 Kaj kupra kasko estis sur lia kapo, kaj per skvamita kiraso li estis vestita, kaj la pezo de la kiraso estis kvin mil sikloj da kupro.
17:6 Kaj kupraj armajxetoj estis sur liaj piedoj, kaj kupra sxildo sur liaj sxultroj.
17:7 La tenilo de lia lanco estis kiel rultrabo de teksisto, kaj la fero de lia lanco havis la pezon de sescent sikloj da fero; kaj antaux li iris sxildoportisto.
17:8 Kaj li starigxis, kaj ekkriis al la tacxmentoj de Izrael, kaj diris al ili:Por kio vi eliris batale? cxu mi ne estas Filisxto, kaj vi sklavoj de Saul? elektu inter vi viron, kaj li malsupreniru al mi.
17:9 Se li povos batali kun mi kaj venkos min, tiam ni estos viaj sklavoj;  sed se mi lin venkos kaj batos, tiam vi estos niaj sklavoj kaj vi servos al ni.
17:10 Kaj la Filisxto diris:Mi hontigos hodiaux la tacxmentojn de Izrael;  donu al mi viron, ke ni ambaux interbatalu.
17:11 Kiam Saul kaj cxiuj Izraelidoj auxdis la vortojn de tiu Filisxto, ili eksentis teruron kaj tre ektimis.
17:12 Estis David, filo de tiu Efratano el Bet-Lehxem de Jehuda, kies nomo estis Jisxaj kaj kiu havis ok filojn; kaj tiu viro en la tempo de Saul estis jam maljuna, profundagxa inter la viroj.
17:13 La tri plej maljunaj filoj de Jisxaj iris, sekvante Saulon, en la militon; la nomoj de liaj tri filoj, kiuj iris en la militon, estis:Eliab, la unuenaskito, kaj la dua post li Abinadab, kaj la tria SXama.
17:14 David estis la plej juna; kaj la tri plej maljunaj iris post Saul.
17:15 Sed David venadis al Saul kaj reiradis de li, por pasxti la sxafojn de sia patro en Bet-Lehxem.
17:16 La Filisxto eliradis matene kaj vespere, kaj starigxadis dum kvardek tagoj.
17:17 Kaj Jisxaj diris al sia filo David:Prenu por viaj fratoj cxi tiun efon da rostitaj grajnoj kaj cxi tiujn dek panojn, kaj kuru en la tendaron al viaj fratoj;
17:18 kaj cxi tiujn dek fromagxojn alportu al la milestro, kaj rigardu, kiel fartas viaj fratoj, kaj prenu ilian komision.
17:19 Kaj Saul kaj ili kaj cxiuj viroj de Izrael estis en la valo de Ela,  militante kontraux la Filisxtoj.
17:20 Kaj David levigxis frue matene, lasis la sxafojn al la gardisto, prenis la portotajxon kaj iris, kiel ordonis al li Jisxaj, kaj venis al la tendaro,  kiam la militistaro eliris por sin arangxi kaj oni trumpetis por batalo.
17:21 Kaj arangxis sin la Izraelidoj kaj la Filisxtoj, fronton kontraux fronto.
17:22 David lasis la vazojn, kiujn li portis, cxe la gardisto de ilaroj,  kuris al la fronto, kaj demandis pri la farto de siaj fratoj.
17:23 Dum li parolis kun ili, jen la grandegulo, Goljat la Filisxto estis lia nomo, el Gat, eliris el la vicoj de la Filisxtoj kaj komencis paroli kiel antauxe; kaj David tion auxdis.
17:24 Kaj cxiuj Izraelidoj, ekvidinte tiun viron, forkuris de li kaj tre timis.
17:25 Kaj la Izraelidoj diris:CXu vi vidis tiun viron, kiu tiel sin levas?  por moki Izraelon li sin levas; kiu lin venkobatos, tiun la regxo ricxigos per granda ricxeco, kaj sian filinon li donos al li, kaj la domon de lia patro li faros libera en Izrael.
17:26 Tiam David diris al la homoj, kiuj staris apud li:Kio estos farita al la homo, kiu venkobatos tiun Filisxton kaj deprenos de Izrael la malhonoron?  cxar kiu estas tiu necirkumcidita Filisxto, ke li mokas la militistaron de la vivanta Dio?
17:27 Kaj la popolo diris al li kiel antauxe:Tio estos farita al la homo, kiu venkobatos lin.
17:28 Kiam lia plej maljuna frato Eliab auxdis, kiel li parolas kun la homoj,  ekflamis la kolero de Eliab kontraux David, kaj li diris:Por kio vi venis?  kaj sub kies zorgado vi lasis tiun malgrandan sxafaron en la dezerto? mi konas vian arogantecon kaj vian malbonan koron; vi venis nur por vidi la batalon.
17:29 Tiam David diris:Kion do mi nun faris? cxu mi venis sen bezono?
17:30 Kaj li deturnis sin de li al alia flanko, kaj ekparolis kiel antauxe;  kaj la homoj respondis al li kiel la unuan fojon.
17:31 Kiam oni auxdis la vortojn, kiujn diris David, oni raportis al Saul,  kaj cxi tiu venigis lin.
17:32 Kaj David diris al Saul:Neniu perdu la kuragxon pro li:via sklavo iros kaj batalos kontraux tiu Filisxto.
17:33 Sed Saul diris al David:Vi ne povas iri kontraux tiun Filisxton, por batali kontraux li; cxar vi estas knabo, kaj li estas batalisto detempe de siaj plej junaj jaroj.
17:34 Tiam David diris al Saul:Via sklavo estis cxe sia patro pasxtanto de sxafoj; kaj venadis leono aux urso kaj forportadis sxafon el la sxafaro;
17:35 tiam mi kuradis post tiu, batadis gxin, kaj savadis el gxia busxo; se gxi starigxis kontraux mi, mi kaptis gxin je la makzelo, batis kaj mortigis gxin.
17:36 Kiel la leonon, tiel ankaux la urson via sklavo venkobatis; ankaux kun cxi tiu necirkumcidita Filisxto estos la sama afero, kiel kun cxiu el tiuj,  cxar li malhonoras la militistaron de la vivanta Dio.
17:37 Kaj David diris:La Eternulo, kiu savis min kontraux leono kaj kontraux urso, savos min kontraux cxi tiu Filisxto. Tiam Saul diris al David:Iru, kaj la Eternulo estu kun vi.
17:38 Kaj Saul vestis Davidon per siaj vestoj, kaj metis kupran kaskon sur lian kapon, kaj vestis lin per kiraso.
17:39 Kaj David zonis lian glavon supre de siaj vestoj, kaj provis iri, cxar li ne kutimis; sed David diris al Saul:Mi ne povas iri en cxi tio, cxar mi ne kutimis. Kaj David demetis tion de si.
17:40 Kaj li prenis sian bastonon en sian manon, kaj elektis al si kvin glatajn sxtonojn el la torento, kaj metis ilin en la pasxtistan vazon, kiun li havis, kaj en la saketon, kaj kun la jxetilo en la mano li iris al la Filisxto.
17:41 Kaj la Filisxto eliris kaj komencis alproksimigxi al David, kaj lia sxildoportisto iris antaux li.
17:42 Kiam la Filisxto ekrigardis kaj vidis Davidon, li malsxatis lin, cxar li estis knabo, rugxvanga kaj belaspekta.
17:43 Kaj la Filisxto diris al David:CXu mi estas hundo, ke vi iras al mi kun bastono? Kaj la Filisxto malbenis Davidon per siaj dioj.
17:44 Kaj la Filisxto diris al David:Venu al mi, por ke mi donu vian karnon al la birdoj de la cxielo kaj al la bestoj de la kampo.
17:45 Sed David diris al la Filisxto:Vi iras kontraux min kun glavo, lanco,  kaj sxildo; kaj mi iras kontraux vin en la nomo de la Eternulo Cebaot, la Dio de la militistaro de Izrael, kiun vi malhonoris.
17:46 Hodiaux la Eternulo transdonos vin en mian manon, ke mi venkobatu vin kaj deprenu de vi vian kapon, kaj por ke mi donu hodiaux la kadavrojn de la Filisxtaj tacxmentoj al la birdoj de la cxielo kaj al la bestoj de la tero,  por ke eksciu la tuta tero, ke Izrael havas Dion.
17:47 Kaj ekscios cxi tiu tuta komunumo, ke ne per glavo kaj lanco savas la Eternulo, cxar de la Eternulo dependas la milito, kaj Li transdonos vin en niajn manojn.
17:48 Kaj kiam la Filisxto levigxis kaj ekiris, por alproksimigxi al David,  tiam David rapide ekkuris al la fronto kontraux la Filisxton.
17:49 Kaj David etendis sian manon al la vazo, kaj prenis el tie sxtonon,  jxetis per la jxetilo kaj trafis la Filisxton en lian frunton, kaj la sxtono penetris en lian frunton, kaj li falis kun la vizagxo sur la teron.
17:50 Tiamaniere David venkis la Filisxton per la jxetilo kaj per la sxtono,  kaj batis la Filisxton kaj mortigis lin, kvankam glavo ne estis en la mano de David.
17:51 David alkuris, starigxis super la Filisxto, prenis lian glavon,  elprenis gxin el la ingo, kaj mortigis lin, kaj dehakis per gxi lian kapon.  Kiam la Filisxtoj vidis, ke ilia fortegulo mortis, ili forkuris.
17:52 Tiam levigxis la viroj de Izrael kaj Jehuda, kaj ekkriis, kaj postkuris la Filisxtojn gxis la eniro en la valon kaj gxis la pordego de Ekron. Kaj falis la mortigitoj el la Filisxtoj sur la vojo al SXaaraim, gxis Gat kaj gxis Ekron.
17:53 Kaj la Izraelidoj revenis de la kurado post la Filisxtoj kaj disrabis ilian tendaron.
17:54 Kaj David prenis la kapon de la Filisxto, kaj alportis gxin en Jerusalemon, kaj liajn armilojn li metis en sian tendon.
17:55 Kiam Saul vidis Davidon, elirantan kontraux la Filisxton, li diris al Abner, la militestro:Kies filo estas cxi tiu junulo, Abner? Kaj Abner respondis:Mi jxuras per via animo, ho regxo, ke mi ne scias.
17:56 Kaj la regxo diris:Demandu, kies filo estas cxi tiu junulo.
17:57 Kiam David revenis post la mortigo de la Filisxto, Abner prenis lin kaj venigis lin antaux Saulon, kaj la kapo de la Filisxto estis en lia mano.
17:58 Kaj Saul diris al li:Kies filo vi estas, junulo? Kaj David respondis:Filo de via sklavo Jisxaj, la Bet-Lehxemano.
18:1 Kiam li finis la paroladon kun Saul, la animo de Jonatan alligigxis al la animo de David, kaj Jonatan ekamis lin kiel sian animon.
18:2 Kaj Saul prenis lin en tiu tago, kaj ne lasis lin reiri al la domo de sia patro.
18:3 Kaj Jonatan faris kun David interligon, cxar li ekamis lin kiel sian animon.
18:4 Kaj Jonatan deprenis la tunikon, kiu estis sur li, kaj donis gxin al David, ankaux siajn militajn vestojn, inkluzive sian glavon, sian pafarkon,  kaj sian zonon.
18:5 Kaj David iradis cxien, kien sendis lin Saul, kaj agadis prudente; kaj Saul faris lin estro de la militistoj, kaj tio placxis al la tuta popolo kaj ankaux al la servantoj de Saul.
18:6 Okazis, ke dum ilia revenado, kiam David revenis post la mortigo de la Filisxto, eliris la virinoj el cxiuj urboj de Izrael, kantante kaj dancante,  renkonte al la regxo Saul, kun tamburinoj, gxojkrioj, kaj cimbaloj.
18:7 Kaj la ludantaj virinoj kantis unuj al la aliaj, kaj diris:      Saul frapis milojn,   Kaj David dekmilojn.
18:8 Kaj tio tre kolerigis Saulon kaj ne placxis al li, kaj li diris:Ili donis al David dekmilojn, kaj al mi ili donis milojn; nun mankas al li ankoraux nur la regxeco.
18:9 De tiu tago kaj plue Saul malamike rigardadis Davidon.
18:10 En la morgauxa tago okazis, ke la malbona spirito, sendita de Dio,  atakis Saulon, kaj li furiozis en sia domo, kaj David ludis per sia mano,  kiel cxiutage, kaj en la mano de Saul estis lanco.
18:11 Kaj Saul jxetis la lancon, kaj pensis:Mi alpikos Davidon al la muro.  Sed David forturnis sin de li du fojojn.
18:12 Tiam Saul ektimis Davidon, cxar la Eternulo estis kun li, kaj de Saul Li Sin forturnis.
18:13 Kaj Saul forigis lin de si kaj faris lin milestro, kaj li iradis kaj venadis antaux la popolo.
18:14 Kaj David estis prudenta en cxiuj siaj agoj, kaj la Eternulo estis kun li.
18:15 Kaj Saul vidis, ke li agas tre prudente, kaj li timis lin.
18:16 Sed la tuta Izrael kaj Jehuda amis Davidon pro tio, kiamaniere li iradis kaj venadis antaux ili.
18:17 Kaj Saul diris al David:Jen estas mia pliagxa filino Merab, mi donos sxin al vi kiel edzinon; nur estu al mi kuragxa kaj konduku la militojn de la Eternulo. CXar Saul pensis:Mia mano lin ne tusxu, sed li pereu de la manoj de la Filisxtoj.
18:18 Sed David diris al Saul:Kiu mi estas, kaj kia estas la vivo de la familio de mia patro en Izrael, ke mi farigxu bofilo de la regxo?
18:19 Tamen, kiam venis la tempo, ke Merab, la filino de Saul, estu donata al David, sxi estis fordonita kiel edzino al Adriel, la Mehxolatano.
18:20 Dume Mihxal, filino de Saul, ekamis Davidon, kaj oni diris tion al Saul, kaj la afero placxis al li.
18:21 Kaj Saul pensis:Mi donos sxin al li, por ke sxi farigxu por li falilo,  kaj por ke trafu lin la manoj de la Filisxtoj. Kaj Saul diris al David:Per la dua filino farigxu nun mia bofilo.
18:22 Kaj Saul ordonis al siaj servantoj:Parolu al David sekrete, kaj diru:Jen la regxo vin favoras, kaj cxiuj liaj servantoj vin amas;  boparencigxu do nun kun la regxo.
18:23 Kaj la servantoj de Saul diris tiujn vortojn al David; sed David diris:CXu vi opinias, ke estas afero facila boparencigxi kun la regxo? mi estas ja homo malricxa kaj ne eminenta.
18:24 Kaj la servantoj de Saul raportis al li, dirante:Tiajn vortojn diris David.
18:25 Tiam Saul diris:Tiamaniere diru al David:La regxo ne deziras alian edzigxan donacon krom cent prepucioj de Filisxtoj, por vengxi al la malamikoj de la regxo. Kaj Saul esperis faligi Davidon per la manoj de la Filisxtoj.
18:26 Kaj liaj servantoj diris al David tiujn vortojn, kaj al David placxis la afero, ke li boparencigxos kun la regxo. Kaj antaux ol venis la destinita tempo,
18:27 David levigxis kaj iris kun siaj viroj kaj mortigis el la Filisxtoj ducent virojn, kaj David alportis iliajn prepuciojn en plena nombro al la regxo, por boparencigxi kun la regxo. Kaj Saul donis al li sian filinon Mihxal kiel edzinon.
18:28 Kaj Saul vidis kaj komprenis, ke la Eternulo estas kun David, kaj ke Mihxal, la filino de Saul, lin amas.
18:29 Tiam Saul ankoraux pli ektimis Davidon, kaj Saul farigxis malamiko de David por cxiam.
18:30 La estroj de la Filisxtoj eliradis, kaj cxiufoje, kiam ili eliris,  David agis pli prudente ol cxiuj servantoj de Saul, kaj lia nomo farigxis tre glora.
19:1 Saul diris al sia filo Jonatan kaj al cxiuj siaj servantoj, ke ili mortigu Davidon.
19:2 Sed Jonatan, filo de Saul, tre amis Davidon. Kaj Jonatan sciigis al David, dirante:Mia patro Saul intencas mortigi vin; tial gardu vin, mi petas,  morgaux matene:iru en sekretan lokon kaj kasxu vin.
19:3 Kaj mi eliros kaj starigxos apud mia patro sur tiu kampo, kie vi estos,  kaj mi parolos pri vi al mia patro; kaj kiam mi vidos, kiel la afero staras,  mi diros al vi.
19:4 Kaj Jonatan parolis pri David bonon al sia patro Saul, kaj diris al li:La regxo ne peku kontraux sia sklavo David, cxar li ne pekis kontraux vi kaj cxar liaj agoj estas tre bonaj por vi;
19:5 li riskis sian vivon kaj mortigis la Filisxton, kaj la Eternulo faris grandan savon al la tuta Izrael; vi tion vidis, kaj vi gxojis; kial do vi volas peki kontraux senkulpa sango kaj mortigi Davidon senkauxze?
19:6 Kaj Saul auxskultis la vocxon de Jonatan, kaj Saul jxuris:Mi jxuras per la Eternulo, li ne mortos.
19:7 Tiam Jonatan alvokis Davidon, kaj Jonatan rakontis al li cxion cxi tion;  kaj Jonatan alkondukis Davidon al Saul, ke li estu antaux cxi tiu kiel antauxe.
19:8 Komencigxis denove milito; kaj David eliris kaj batalis kontraux la Filisxtoj, kaj frapis ilin per granda frapo, kaj ili forkuris de li.
19:9 Sed la malbona spirito, sendita de la Eternulo, denove venis sur Saulon,  kiam li sidis en sia domo kaj lia lanco estis en lia mano kaj David ludis per la mano.
19:10 Kaj Saul intencis alpiki per la lanco Davidon al la muro; sed David forsaltis de Saul, kaj la lanco enpikigxis en la muron, kaj David forkuris kaj savigxis en tiu nokto.
19:11 Tiam Saul sendis senditojn al la domo de David, por fari gardon kontraux li kaj mortigi lin matene. Sed al David diris lia edzino Mihxal jene:Se vi ne savos vian animon en cxi tiu nokto, vi morgaux estos mortigita.
19:12 Kaj Mihxal malsuprenigis Davidon per la fenestro, kaj li foriris,  forkuris, kaj savigxis.
19:13 Poste Mihxal prenis doman dion, metis gxin sur la liton, cxirkaux gxian kapon sxi metis tapisxon el kapra felo, kaj kovris gxin per vesto.
19:14 Kiam Saul sendis senditojn, por preni Davidon, sxi diris:Li estas malsana.
19:15 Saul sendis la senditojn, ke ili rigardu Davidon, kaj li diris al ili:Alportu lin al mi kun la lito, por ke oni mortigu lin.
19:16 La senditoj venis, kaj vidis, ke sur la lito estas doma dio kaj cxirkaux gxia kapo estas tapisxo el kapra felo.
19:17 Kaj Saul diris al Mihxal:Kial vi tiel trompis min kaj foririgis mian malamikon, ke li savigxu? Kaj Mihxal diris al Saul:Li diris al mi:Foririgu min, cxar alie mi vin mortigos.
19:18 Dume David forkuris kaj savigxis, kaj venis al Samuel en Raman, kaj rakontis al li cxion, kion faris al li Saul. Kaj li kaj Samuel iris kaj restis en Najot.
19:19 Kaj oni raportis al Saul, dirante:Jen David estas nun en Najot, en la regiono de Rama.
19:20 Tiam Saul sendis senditojn, por preni Davidon. Sed ili ekvidis aron da profetoj, kiuj estis profetantaj, kaj Samuelon, kiu staris super ili; kaj venis sur la senditojn de Saul la spirito de Dio, kaj ili ankaux ekprofetis.
19:21 Kiam oni tion raportis al Saul, li sendis aliajn senditojn; sed ankaux ili ekprofetis. Kaj Saul plue sendis triajn senditojn, sed ankaux ili ekprofetis.
19:22 Tiam li mem iris en Raman, kaj venis al la granda puto, kiu estas en Sehxu, kaj demandis:Kie estas Samuel kaj David? Kaj oni respondis:En Najot,  en la regiono de Rama.
19:23 Kaj li iris tien, en Najoton en la Rama regiono; sed tiam ankaux sur lin venis la spirito de Dio, kaj li iris cxiam profetante, gxis li venis en Najoton en la Rama regiono.
19:24 Kaj li ankaux demetis siajn vestojn, kaj li ankaux profetis antaux Samuel, kaj li kusxis senveste dum tiu tuta tago kaj dum la tuta nokto. Tial oni diras:CXu ankaux Saul estas inter la profetoj?
20:1 Sed David forkuris el Najot en la Rama regiono, kaj venis, kaj diris al Jonatan:Kion mi faris? kio estas mia krimo? kaj kio estas mia peko antaux via patro, ke li volas forpreni mian animon?
20:2 Sed tiu diris al li:Tio certe ne farigxos, vi ne mortos; mia patro faras nenian aferon grandan aux malgrandan, ne sciigante tion al mi; kial do mia patro kasxus antaux mi cxi tiun aferon? tio ne farigxos.
20:3 Tiam David plue jxuris kaj diris:Via patro scias bone, ke vi favoras min, tial li diris al si:Jonatan ne devas scii cxi tion, por ke li ne afliktigxu; vere, kiel vivas la Eternulo kaj kiel vivas via animo, inter mi kaj la morto estas nur unu pasxo.
20:4 Kaj Jonatan diris al David:Kion ajn via animo diros, tion mi faros por vi.
20:5 Tiam David diris al Jonatan:Jen morgaux estos monatkomenco, kaj mi devas sidi kun la regxo cxe la tagmangxo; permesu, ke mi foriru kaj kasxu min sur la kampo gxis vespero de la tria tago.
20:6 Se via patro demandos pri mi, tiam diru:David forte petis min, ke li kuru al sia urbo Bet-Lehxem, cxar tie estas cxiujara oferado de la tuta familio.
20:7 Se li diros:Bone, tiam estos paco al via sklavo; sed se li ekkoleros,  tiam sciu, ke malbono jam estas decidita de li.
20:8 Faru do favorkorajxon al via sklavo, cxar vi akceptis vian sklavon kun vi en interligon antaux la Eternulo; kaj se mi havas sur mi ian kulpon, tiam mortigu min vi; sed por kio vi venigus min al via patro?
20:9 Sed Jonatan diris:Neniam tio farigxu al vi, ke mi scius, ke mia patro decidis malbonon kontraux vi, kaj mi ne sciigus tion al vi.
20:10 Kaj David diris al Jonatan:Kiu diros al mi, se via patro donos al vi respondon kruelan?
20:11 Jonatan diris al David:Venu, ni eliros sur la kampon. Kaj ambaux eliris sur la kampon.
20:12 Tiam Jonatan diris al David:La Eternulo, Dio de Izrael, se mi esploros mian patron gxis postmorgaux, kaj konvinkigxos, ke li estas favora al David,  kaj se mi tiam ne sendos al vi kaj ne malkasxos al viaj oreloj-
20:13 tiam la Eternulo punu kaj repunu Jonatanon. Sed se al mia patro placxos io malbona kontraux vi, tion mi ankaux malkasxos al viaj oreloj, kaj mi forliberigos vin, ke vi iru en paco; kaj la Eternulo estu kun vi, kiel Li estis kun mia patro.
20:14 Kaj se mi ankoraux vivos, cxu vi ne agos kun mi favorkore, ke mi ne mortu?
20:15 Kaj vian favorkorecon ne fortiru de mia domo eterne, ecx ne tiam, kiam la Eternulo ekstermos cxiujn malamikojn de David de sur la tero.
20:16 Tiamaniere faris Jonatan interligon kun la domo de David, se la Eternulo punos la malamikojn de David.
20:17 Kaj Jonatan plue jxuris al David pri sia amo al li, cxar li amis lin kiel sian animon.
20:18 Kaj Jonatan diris al li:Morgaux estos komenco de monato, kaj oni demandos pri vi, cxar oni rimarkos vian sidlokon.
20:19 En la tria tago rapidu kaj venu al la loko, kie vi kasxis vin dum la labora tago, kaj vi sidos apud la sxtono Ezel.
20:20 Kaj mi pafos preter gxin tri sagojn, kvazaux pafante al celo.
20:21 Kaj poste mi sendos junulon, dirante:Iru, trovu la sagojn. Se mi diros al la junulo:Jen la sagoj estas antaux vi, prenu ilin kaj venu-tiam estas paco al vi kaj nenio minacas, kiel vivas la Eternulo.
20:22 Sed se mi tiel diros al la junulo:Jen la sagoj estas post vi malproksime-tiam foriru, cxar la Eternulo vin forsendas.
20:23 Kaj koncerne tion, kion parolis inter ni mi kaj vi, la Eternulo estu inter mi kaj vi por cxiam.
20:24 Tiam David kasxis sin sur la kampo. Kaj kiam estis la monatkomenco, la regxo sidigxis al tagmangxo;
20:25 kaj kiam la regxo sidigxis sur sia loko, kiel cxiufoje, sur la sidloko apud la muro, Jonatan levigxis, kaj Abner sidigxis apud Saul, kaj la loko de David restis neokupita.
20:26 Sed Saul diris nenion en tiu tago, cxar li pensis:Io okazis al li,  versxajne li estas malpura, li ne purigxis.
20:27 Estis la dua tago de la monatkomenco, kaj la loko de David restis neokupita. Tiam Saul diris al sia filo Jonatan:Kial la filo de Jisxaj ne venis hieraux nek hodiaux al la tagmangxo?
20:28 Kaj Jonatan respondis al Saul:David forte petis min, ke li iru Bet-  Lehxemon,
20:29 kaj li diris:Forliberigu min, cxar ni havas en la urbo familian oferadon, kaj mia frato ordonis al mi esti tie; tial nun, se vi estas favora al mi, permesu, ke mi rapidu tien kaj ke mi vidu miajn fratojn. Tial li ne venis al la tablo de la regxo.
20:30 Tiam ekflamis la kolero de Saul kontraux Jonatan, kaj li diris al li:Ho, filo de obstina virino! cxu mi ne scias, ke vi elektis al vi la filon de Jisxaj, por via malhonoro kaj por la malhonoro de via patrino?
20:31 CXar tiel longe, kiel la filo de Jisxaj vivos sur la tero, ne fortikigxos vi nek via regno. Nun sendu, kaj venigu lin al mi, cxar li meritas la morton.
20:32 Sed Jonatan respondis al sia patro Saul kaj diris al li:Pro kio oni mortigu lin? kion li faris?
20:33 Tiam Saul jxetis sur lin la lancon, por frapi lin. Tiam Jonatan komprenis, ke cxe lia patro gxi estas afero decidita, mortigi Davidon.
20:34 Kaj Jonatan en forta kolero levis sin de cxe la tablo; kaj li nenion mangxis en tiu dua tago de la monatkomenco; cxar li malgxojis pro David, ke lia patro tiel insultis lin.
20:35 En la sekvanta mateno Jonatan eliris sur la kampon en la tempo interkonsentita kun David, kaj malgranda knabo estis kun li.
20:36 Kaj li diris al sia knabo:Kuru, trovu la sagojn, kiujn mi pafas. La knabo kuris, kaj li pafjxetis la sagon malproksime trans lin.
20:37 Kiam la knabo venis al la loko, kien Jonatan pafjxetis la sagon,  Jonatan ekkriis al la junulo, dirante:La sago kusxas ja post vi malproksime.
20:38 Kaj Jonatan kriis al la knabo:Tuj, rapidu, ne staru. Kaj la knabo de Jonatan kolektis la sagojn kaj venis al sia sinjoro.
20:39 Kaj la knabo nenion sciis; nur Jonatan kaj David sciis la aferon.
20:40 Jonatan fordonis siajn armilojn al la knabo, kiu estis cxe li, kaj diris al li:Iru, portu en la urbon.
20:41 Kiam la knabo foriris, David levigxis de la suda flanko, jxetis sin vizagxaltere, kaj salutis tri fojojn; kaj ili kisis sin reciproke, kaj ploris ambaux kune, sed David pli.
20:42 Kaj Jonatan diris al David:Iru en paco, kiel ni jxuris ambaux per la nomo de la Eternulo, dirante:La Eternulo estu inter mi kaj vi, inter mia idaro kaj via idaro eterne. Kaj li levigxis kaj foriris, kaj Jonatan venis en la urbon.
21:1 Kaj David venis en Nobon al la pastro Ahximelehx, kaj Ahximelehx time eliris renkonte al David, kaj diris al li:Kial vi estas sola kaj neniu estas kun vi?
21:2 Kaj David respondis al la pastro Ahximelehx:La regxo ion komisiis al mi,  kaj diris al mi:Neniu ion sciu pri la afero, por kiu mi sendas vin kaj kiun mi komisiis al vi; tial por miaj junuloj mi destinis lokon tian kaj tian.
21:3 Nun kion vi havas sub la mano? donu en mian manon kvin panojn, aux tion,  kio trovigxos.
21:4 Kaj la pastro respondis al David kaj diris:Simplan panon mi ne havas sub mia mano, estas nur pano sankta, se la junuloj nur detenis sin de virinoj.
21:5 Tiam David respondis al la pastro kaj diris al li:Virinoj estas for de ni de hieraux kaj antauxhieraux, de la momento, kiam mi eliris, kaj la apartenajxoj de la junuloj estas sanktaj; se la vojo estas malsankta, gxi ankoraux hodiaux sanktigxos per la apartenajxoj.
21:6 Tiam la pastro donis al li la sanktajxon, cxar ne estis tie pano krom la panoj de propono, kiuj estis forprenitaj de antaux la Eternulo, por meti varman panon post la formeto de tiuj.
21:7 Tie unu el la servantoj de Saul estis ensxlosita en tiu tago antaux la Eternulo; lia nomo estis Doeg la Edomido, la cxefa el la pasxtistoj de Saul.
21:8 Kaj David diris al Ahximelehx:CXu vi ne havas sub via mano lancon aux glavon? cxar nek mian glavon, nek miajn aliajn batalilojn mi prenis kun mi,  cxar la afero de la regxo estis urgxa.
21:9 Tiam la pastro diris:La glavo de Goljat, la Filisxto, kiun vi mortigis en la valo de Ela, jen gxi estas, envolvita en vesto, malantaux la efodo. Se vi volas preni gxin al vi, prenu, cxar ne havigxas alia krom cxi tiu. Kaj David diris:Ne ekzistas simila al gxi, donu gxin al mi.
21:10 Kaj David levigxis kaj forkuris en tiu tago de Saul, kaj venis al Ahxisx, regxo de Gat.
21:11 Kaj la servantoj de Ahxisx diris al li:Tio estas ja David, regxo de la lando! pri li oni ja kantis, dancante, kaj dirante:      Saul frapis milojn,   Kaj David dekmilojn!
21:12 David metis tiujn vortojn en sian koron, kaj tre ektimis Ahxisxon, la regxon de Gat.
21:13 Tial li sxangxis sian aspekton antaux iliaj okuloj, furiozis inter iliaj manoj, desegnis sur la pordoj de la pordego, kaj fluigis salivon sur sian barbon.
21:14 Tiam Ahxisx diris al siaj servantoj:Vi vidas ja, ke cxi tiu homo estas freneza; kial do vi venigis lin al mi?
21:15 CXu mankas al mi frenezuloj, ke vi alkondukis cxi tiun, ke li faru frenezajxojn antaux mi? cxu tia povas eniri en mian domon?
22:1 Kaj David foriris de tie, kaj savigxis en la kaverno Adulam. Kiam tion auxdis liaj fratoj kaj la tuta domo de lia patro, ili venis al li tien.
22:2 Kaj kolektigxis al li cxiuj viroj premataj, sxulduloj, afliktitoj, kaj li farigxis ilia estro; ili estis kun li cxirkaux kvarcent viroj.
22:3 Kaj de tie David iris en Micpen de Moab, kaj li diris al la regxo de Moab:Permesu al mia patro kaj al mia patrino resti cxe vi, gxis mi ekscios,  kion faros al mi Dio.
22:4 Kaj li alkondukis ilin al la regxo de Moab, kaj ili restis cxe li la tutan tempon, kiun David estis en la fortikajxo.
22:5 Sed la profeto Gad diris al David:Ne restu en la fortikajxo; iru kaj venu en la landon de Jehuda. Kaj David iris kaj venis en la arbaron HXeret.
22:6 Saul auxdis, ke aperis David kaj la viroj, kiuj estis kun li. Saul tiam sidis en Gibea sub la tamarisko sur la altajxo, kaj lia lanco estis en lia mano, kaj cxiuj liaj servantoj staris apud li.
22:7 Kaj Saul diris al siaj servantoj, kiuj staris apud li:Auxskultu, idoj de Benjamen:cxu al cxiuj el vi la filo de Jisxaj donos kampojn kaj vinbergxardenojn? cxu vin cxiujn li faros milestroj kaj centestroj?
22:8 cxar vi cxiuj faris konspiron kontraux mi, kaj neniu sciigis al miaj oreloj, ke mia filo faris interligon kun la filo de Jisxaj, kaj neniu el vi kompatas min kaj sciigis al miaj oreloj, ke mia filo instigis mian sklavon kontraux mi, por fari insidon, kiel nun.
22:9 Tiam respondis Doeg la Edomido, kiu staris kun la servantoj de Saul, kaj li diris:Mi vidis, ke la filo de Jisxaj venis en Nobon al Ahximelehx, filo de Ahxitub.
22:10 Kaj cxi tiu demandis pri li la Eternulon, kaj donis al li mangxajxon,  kaj ankaux la glavon de la Filisxto Goljat li donis al li.
22:11 Tiam la regxo sendis voki la pastron Ahximelehx, filo de Ahxitub, kaj la tutan domon de lia patro, la pastrojn, kiuj estis en Nob, kaj ili cxiuj venis al la regxo.
22:12 Kaj Saul diris:Auxskultu, filo de Ahxitub! Kaj cxi tiu respondis:Jen mi estas, mia sinjoro.
22:13 Kaj Saul diris al li:Kial vi faris konspiron kontraux mi, vi kaj la filo de Jisxaj, kiam vi donis al li panon kaj glavon, kaj demandis pri li Dion, por ke li levigxu kontraux mi inside, kiel nun?
22:14 Kaj Ahximelehx respondis al la regxo kaj diris:Kiu do el cxiuj viaj servantoj estas tiel fidela, kiel David, kiu estas bofilo de la regxo kaj fervore vin obeas kaj estas estimata en via domo?
22:15 cxu hodiaux mi komencis demandi pri li Dion? neniel mi tion farus! la regxo ne kulpigu pri tio sian sklavon, nek la tutan domon de mia patro; cxar via sklavo sciis pri cxio cxi tio nenion malgrandan nek grandan.
22:16 Sed la regxo diris:Vi devas morti, Ahximelehx, vi kaj la tuta domo de via patro.
22:17 Kaj la regxo diris al la kuristoj, kiuj staris apud li:Turnu vin kaj mortigu la pastrojn de la Eternulo, cxar ili estas en interkonsento kun David; ili sciis, ke li estas forkurinto, kaj tamen ili ne raportis al mi.  Sed la servantoj de la regxo ne volis levi siajn manojn, por frapi la pastrojn de la Eternulo.
22:18 Tiam la regxo diris al Doeg:Turnu vin vi kaj frapu la pastrojn. Kaj Doeg la Edomido sin turnis kaj frapis la pastrojn, kaj mortigis en tiu tago okdek kvin virojn, kiuj portis linajn efodojn.
22:19 Kaj Nobon, la urbon de la pastroj, li frapis per la akrajxo de la glavo, la virojn kaj virinojn, infanojn kaj sucxinfanojn, bovojn kaj azenojn kaj sxafojn, cxion per la akrajxo de la glavo.
22:20 Sed forsavigxis unu filo de Ahximelehx, filo de Ahxitub; lia nomo estis Ebjatar; li forkuris al David.
22:21 Kaj Ebjatar rakontis al David, ke Saul mortigis la pastrojn de la Eternulo.
22:22 Tiam David diris al Ebjatar:Mi sciis en tiu tago, kiam tie estis Doeg la Edomido, ke li certe raportos al Saul; mi estas kulpa pri cxiuj animoj de via patrodomo.
22:23 Restu cxe mi, ne timu; cxar kiu sercxos mian animon, tiu sercxos ankaux vian animon; sed vi estos gardata cxe mi.
23:1 Oni raportis al David la sciigon:Jen la Filisxtoj militas kontraux Keila kaj prirabas la drasxejojn.
23:2 Tiam David demandis la Eternulon, dirante:CXu mi iru kaj frapu tiujn Filisxtojn? Kaj la Eternulo diris al David:Iru kaj frapu la Filisxtojn, kaj savu Keilan.
23:3 Sed la viroj de David diris al li:Jen cxi tie en Judujo ni timas; kiel do estos, kiam ni iros al Keila, al la tacxmentoj de la Filisxtoj?
23:4 Tiam David denove demandis la Eternulon, kaj la Eternulo respondis al li, dirante:Levigxu, iru al Keila, cxar Mi transdonos la Filisxtojn en viajn manojn.
23:5 Kaj David kun siaj viroj iris al Keila kaj batalis kontraux la Filisxtoj kaj forpelis iliajn brutojn kaj frapis ilin per granda frapo; tiamaniere David savis la logxantojn de Keila.
23:6 Kiam Ebjatar, filo de Ahximelehx, forkuris al David en Keilan, li kunportis kun si efodon.
23:7 Oni raportis al Saul, ke David venis en Keilan. Tiam Saul diris:Dio transdonis lin en mian manon, cxar li estas ensxlosita, enirinte en urbon,  kiu havas pordojn kaj riglilojn.
23:8 Kaj Saul kunvokigis la tutan popolon por milito, por iri al Keila, por siegxi Davidon kaj liajn virojn.
23:9 Kiam David eksciis, ke Saul intencas malbonon kontraux li, li diris al la pastro Ebjatar:Donu la efodon.
23:10 Kaj David diris:Ho Eternulo, Dio de Izrael, Via sklavo auxdis, ke Saul intencas veni al Keila, por pereigi la urbon pro mi.
23:11 CXu transdonos min la logxantoj de Keila en lian manon? cxu venos cxi tien Saul, kiel auxdis Via sklavo? Ho Eternulo, Dio de Izrael, diru tion al Via sklavo! Kaj la Eternulo diris:Li venos.
23:12 Kaj David diris:CXu la logxantoj de Keila transdonos min kaj miajn homojn en la manon de Saul? Kaj la Eternulo diris:Ili transdonos.
23:13 Tiam levigxis David kun siaj viroj, cxirkaux sescent homoj, kaj eliris el Keila, kaj iris, kien ili povis iri. Kaj al Saul oni raportis, ke David forigxis el Keila, kaj tial li decidis ne eliri.
23:14 Sed David restis en la dezerto en nealirebla loko, kaj li restis sur la monto en la dezerto Zif. Saul cxiam sercxis lin, sed Dio ne transdonis lin en lian manon.
23:15 David vidis, ke Saul eliris, por sercxi lian animon; kaj David estis en la dezerto Zif, inter arbetajxoj.
23:16 Kaj levigxis Jonatan, filo de Saul, kaj iris al David en la arbetajxojn, kaj kuragxigis lin per la nomo de Dio,
23:17 kaj diris al li:Ne timu, cxar ne atingos vin la mano de mia patro Saul;  kaj vi regxos super Izrael, kaj mi estos la dua post vi, kaj ecx mia patro Saul tion bone scias.
23:18 Kaj ili ambaux faris interligon antaux la Eternulo; kaj David restis en la arbetajxaro, kaj Jonatan iris al sia domo.
23:19 Dume Zifanoj venis al Saul en Gibean, kaj diris:David sin kasxas cxe ni en nealirebla loko, inter arbetajxoj, sur la monteto HXahxila, kiu estas sude de la dezerto;
23:20 kaj nun laux la tuta deziro de via koro, ho regxo, iru tien, kaj ni transdonos lin en la manon de la regxo.
23:21 Kaj Saul diris:La Eternulo benu vin pro tio, ke vi kompatis min.
23:22 Iru, mi petas, informigxu ankoraux, kaj ekkonu kaj rigardu lian lokon,  kie pasxas lia piedo, kaj kiu lin tie vidis; cxar oni diris al mi, ke li estas tre ruza.
23:23 Kaj rigardu kaj eksciu cxiujn kasxejojn, kie li sin kasxas, kaj revenu al mi kun certeco, kaj tiam mi iros kun vi. Se li trovigxas en la lando, mi sercxos lin en cxiuj milejoj de Jehuda.
23:24 Ili levigxis kaj iris en Zifon antaux Saul. Sed David kaj liaj homoj estis en la dezerto Maon, sur la ebenajxo sude de la dezerto.
23:25 Kiam Saul kun siaj homoj iris, por sercxi, oni sciigis Davidon, kaj li malsupreniris al la roko kaj restis en la dezerto Maon. Kaj kiam Saul auxdis tion, li postkuris Davidon en la dezerto Maon.
23:26 Saul iris sur unu flanko de la monto, kaj David kun siaj homoj sur la dua flanko. David rapidis foriri de Saul, kaj Saul kun siaj homoj penis cxirkauxi Davidon kaj liajn homojn, por kapti ilin.
23:27 Sed venis sendito al Saul, kaj diris:Rapide iru, cxar la Filisxtoj atakis la landon.
23:28 Tiam Saul cxesis postkuri Davidon, kaj iris kontraux la Filisxtojn;  tial oni donis al tiu loko la nomon Roko de Disigxo.
23:29 Kaj David levigxis de tie, kaj eklogxis sur nealirebla loko de En-Gedi.
24:1 Kiam Saul revenis de sia iro kontraux la Filisxtoj, oni raportis al li,  dirante:Jen David estas en la dezerto En-Gedi.
24:2 Tiam Saul prenis tri mil virojn, elektitajn el la tuta Izrael, kaj iris sercxi Davidon kaj liajn homojn sur la rokoj de la ibeksoj.
24:3 Kaj li venis al la barajxoj de la sxafoj cxe la vojo; tie estis kaverno;  kaj Saul eniris tien por natura bezono. Kaj David kun siaj homoj estis en la profundo de la kaverno.
24:4 Tiam la homoj de David diris al li:Jen estas la tago, pri kiu la Eternulo diris al vi:Jen Mi transdonos vian malamikon en viajn manojn, por ke vi faru al li tion, kio placxos al vi. Sed David levigxis, kaj nerimarkite detrancxis anguleton de la vesto de Saul.
24:5 Tamen post tio la koro de David ekbatis en li pro tio, ke li detrancxis la vestanguleton de Saul.
24:6 Kaj li diris al siaj homoj:La Eternulo gardu min, ke mi ne faru tian faron al mia sinjoro, al la sanktoleito de la Eternulo, etendante mian manon kontraux lin; li estas ja sanktoleito de la Eternulo.
24:7 Kaj David repusxis siajn homojn per la vortoj, kaj ne permesis al ili levigxi kontraux Saulon. Kaj Saul levigxis el la kaverno kaj iris sur la vojon.
24:8 Post tio levigxis David kaj eliris el la kaverno, kaj kriis post Saul jene:Mia sinjoro, ho regxo! Saul ekrigardis malantauxen, kaj tiam David klinis sian vizagxon al la tero kaj adorklinigxis.
24:9 Kaj David diris al Saul:Kial vi auxskultas la vortojn de homoj, kiuj diras:Jen David sercxas malbonon kontraux vi?
24:10 Jen hodiaux viaj okuloj vidis, ke la Eternulo transdonis vin hodiaux en mian manon en la kaverno, kaj oni diris, ke mi mortigu vin; sed mi indulgis vin, kaj mi diris:Mi ne etendos mian manon kontraux mian sinjoron, cxar li estas sanktoleito de la Eternulo.
24:11 Mia patro, rigardu kaj vidu la anguleton de via vesto en mia mano; el tio, ke mi detrancxis la anguleton de via vesto, sed ne mortigis vin, sciu kaj vidu, ke mi ne havas malbonon nek krimon en mia mano kaj mi ne pekis kontraux vi; sed vi postkuras mian animon, por preni gxin.
24:12 La Eternulo jugxu inter mi kaj vi, kaj la Eternulo vengxu al vi pro mi;  sed mia mano ne estos sur vi.
24:13 Kiel diras antikva proverbo:De malpiuloj eliras malpiajxo; sed mia mano ne estos sur vi.
24:14 Post kiu eliris la regxo de Izrael? kiun vi postkuras? malvivan hundon,  unu pulon.
24:15 La Eternulo estu jugxanto kaj jugxu inter mi kaj vi, kaj Li rigardu kaj prizorgu mian proceson kaj defendu min kontraux via mano.
24:16 Kaj kiam David finis la paroladon de tiuj vortoj al Saul, Saul diris:CXu tio estas via vocxo, mia filo David? Kaj Saul levis sian vocxon kaj ekploris.
24:17 Kaj li diris al David:Vi estas pli justa ol mi; cxar vi repagis al mi per bono, dum mi repagis al vi per malbono.
24:18 Kaj hodiaux vi montris al mi, kiel vi agis bone kun mi; cxar la Eternulo transdonis min en vian manon, kaj vi ne mortigis min.
24:19 Kiam homo trovas sian malamikon, cxu li forliberigas lin en bona maniero? La Eternulo repagu al vi per bono pro tio, kion vi hodiaux faris al mi.
24:20 Kaj jen nun mi eksciis, ke vi farigxos regxo, kaj fortikigxos en via mano la regno de Izrael.
24:21 JXuru do al mi per la Eternulo, ke vi ne ekstermos mian idaron post mi kaj vi ne malaperigos mian nomon el la domo de mia patro.
24:22 Kaj David jxuris al Saul. Tiam Saul foriris al sia domo, kaj David kun siaj homoj iris en la rifugxejon.
25:1 Samuel mortis; kaj kolektigxis cxiuj Izraelidoj, kaj priploris lin kaj enterigis lin en lia domo en Rama. Kaj David levigxis, kaj foriris en la dezerton Paran.
25:2 Estis viro en Maon, kiu havis siajn aferojn en Karmel; tiu homo estis tre potenca, li havis tri mil sxafojn kaj mil kaprojn. Tiam oni estis tondanta liajn sxafojn en Karmel.
25:3 La nomo de tiu viro estis Nabal, kaj la nomo de lia edzino estis Abigail. La virino estis prudenta kaj belaspekta; sed la viro estis malmola kaj malbona en siaj agoj, kaj li estis Kalebido.
25:4 Kiam David auxdis en la dezerto, ke Nabal tondas siajn sxafojn,
25:5 tiam David sendis dek junulojn, kaj David diris al la junuloj:Iru Karmelon, kaj venu al Nabal kaj salutu lin en mia nomo,
25:6 kaj diru:Felicxon al vi! paco estu al vi, paco al via domo, kaj paco al cxio, kio apartenas al vi.
25:7 Mi auxdis, ke oni tondas al vi la sxafojn. Nu, viaj pasxtistoj estis kun ni, kaj ni ne ofendis ilin, kaj nenio perdigxis cxe ili dum la tuta tempo,  kiun ili estis en Karmel.
25:8 Demandu viajn junulojn, kaj ili diros al vi; tial miaj junuloj akiru vian favoron, tiom pli, ke ni venis al festa tago; donu afable, kion trovos via mano, al viaj sklavoj kaj al via filo David.
25:9 Kaj la servantoj de David iris, kaj diris al Nabal cxiujn tiujn vortojn en la nomo de David, kaj haltis.
25:10 Sed Nabal respondis al la servantoj de David, dirante:Kiu estas David?  kaj kiu estas la filo de Jisxaj? nun estas multe da tiaj servantoj, kiuj forigxis de siaj sinjoroj.
25:11 CXu mi prenu mian panon kaj mian akvon, kaj mian viandon, kiun mi bucxigis por miaj tondantoj, kaj mi donu tion al homoj, pri kiuj mi ne scias,  de kie ili estas?
25:12 Kaj la servantoj de David ekiris returne sian vojon, kaj revenis kaj raportis al li cxiujn tiujn vortojn.
25:13 Tiam David diris al siaj homoj:Zonu cxiu sian glavon! Kaj ili zonis cxiu sian glavon, kaj ankaux David zonis sian glavon; kaj iris kun David cxirkaux kvarcent viroj, kaj ducent restis cxe la armilaro.
25:14 Sed al Abigail, edzino de Nabal, unu el la servantoj raportis,  dirante:Jen David sendis senditojn el la dezerto, por deziri felicxon al nia sinjoro, sed li forofendis ilin;
25:15 kaj tiuj homoj estis tre bonaj por ni, kaj ili ne ofendis nin, kaj nenio perdigxis cxe ni dum la tuta tempo, kiun ni iradis kun ili, estante sur la kampo;
25:16 muro ili estis por ni kiel en la nokto, tiel en la tago, la tutan tempon, kiun ni estis kun ili, pasxtante la sxafojn;
25:17 tial nun pripensu kaj rigardu, kion vi devas fari, cxar decidita estas malbono kontraux nia sinjoro kaj kontraux lia tuta domo; kaj li estas ja malhumila homo, oni ne povas paroli kun li.
25:18 Tiam Abigail rapide prenis ducent panojn kaj du felsakojn da vino kaj kvin pretigitajn sxafojn kaj kvin mezurojn da rostitaj grajnoj kaj cent kukojn sekvinberajn kaj ducent kukojn figajn, kaj metis cxion sur azenojn.
25:19 Kaj sxi diris al siaj servantoj:Iru antaux mi, jen mi venas post vi.  Sed al sia edzo Nabal sxi nenion diris.
25:20 Dum sxi estis rajdanta sur la azeno kaj mallevigxanta al la bazo de la monto, jen David kun siaj homoj mallevigxas renkonte al sxi, kaj sxi renkontigxis kun ili.
25:21 Dume David estis dirinta:Nur vane mi gardis la apartenajxon de tiu homo en la dezerto, ke nenio perdigxis el lia havo; li repagis al mi malbonon pro bono;
25:22 tiel Dio faru al la malamikoj de David kaj pli:el cxio, kio apartenas al li, mi restigos gxis la morgauxa matenigxo neniun virseksulon.
25:23 Kiam Abigail ekvidis Davidon, sxi rapide deiris de la azeno, kaj jxetis sin antaux David vizagxaltere kaj adorklinigxis gxis la tero.
25:24 Kaj sxi jxetis sin antaux liajn piedojn, kaj diris:Sur mi, mia sinjoro,  estas la krimo; permesu, ke via sklavino parolu al viaj oreloj, kaj auxskultu la vortojn de via sklavino.
25:25 Mia sinjoro ne atentu tiun malvirtan viron Nabal, cxar kia estas lia nomo, tia li mem estas:Nabal estas lia nomo, kaj malsagxecon li havas en si;  kaj mi, via sklavino, ne vidis la servantojn de mia sinjoro, kiujn vi sendis.
25:26 Kaj nun, mia sinjoro, kiel vivas la Eternulo kaj kiel vivas via animo,  la Eternulo retenas vin, ke vi ne falu en sangon kaj ke vi ne helpu vin per via propra mano; nun estu kiel Nabal viaj malamikoj, kaj tiuj, kiuj deziras malbonon al mia sinjoro.
25:27 Kaj jen cxi tiu benajxo, kiun via sklavino alportis al mia sinjoro; gxi estu donita al la servantoj, kiuj sekvas mian sinjoron.
25:28 Pardonu, mi petas, la krimon de via sklavino, cxar la Eternulo arangxos al mia sinjoro domon fidindan, pro tio, ke mia sinjoro militas la militojn de la Eternulo; kaj malbono neniam estu trovata cxe vi.
25:29 Se levigxis homo, por vin persekuti kaj sercxi vian animon, la animo de mia sinjoro tamen estas cxirkauxbarita per cxirkauxbaro de vivo cxe la Eternulo, via Dio; sed la animo de viaj malamikoj estos forjxetita kvazaux per jxetilo.
25:30 Kiam la Eternulo faros al mia sinjoro cxion bonan, kiun Li promesis,  kaj faros vin estro super Izrael,
25:31 tiam cxi tio ne estu por vi pusxigxilo nek korfalilo por mia sinjoro,  se vi versxos sangon senkauxze kaj se mia sinjoro helpos sin mem. Tiam la Eternulo faros bonon al mia sinjoro, kaj vi rememoros vian sklavinon.
25:32 Tiam David diris al Abigail:Benata estu la Eternulo, Dio de Izrael, kiu sendis vin hodiaux al mi renkonte.
25:33 Kaj benata estu via elokventeco, kaj benata estu vi, kiu malhelpis min hodiaux de enfalo en sangon kaj de helpado al mi per mia propra mano.
25:34 Sed kiel vivas la Eternulo, Dio de Izrael, kiu malhelpis min fari al vi malbonon:se vi ne rapidus kaj ne venus al mi renkonte, gxis la matenigxo restus cxe Nabal neniu virseksulo.
25:35 Kaj David prenis el sxia mano tion, kion sxi alportis al li, kaj li diris al sxi:Iru pace al via domo; vidu, mi auxskultis vian vocxon kaj honoris vian vizagxon.
25:36 Kiam Abigail venis al Nabal, jen li havis festenon en sia domo, kiel festeno de regxo, kaj la koro de Nabal estis gaja en li, kaj li estis tre ebria; sed sxi diris al li nenion malgrandan nek grandan gxis la matenigxo.
25:37 Matene, kiam la vino eliris el Nabal, lia edzino rakontis al li tion,  kio okazis; tiam rigidigxis en li lia koro, kaj li farigxis kiel sxtono.
25:38 Post dek tagoj la Eternulo frapis Nabalon, kaj li mortis.
25:39 Kiam David auxdis, ke Nabal mortis, li diris:Benata estu la Eternulo,  kiu jugxe punis pro la malhonoro, kiun mi havis de Nabal, kaj Sian sklavon Li detenis de malbono, kaj la malbonecon de Nabal la Eternulo returnis sur lian kapon. Kaj David sendis kaj paroligis al Abigail, ke li volas preni sxin al si kiel edzinon.
25:40 Kaj venis la servantoj de David al Abigail en Karmelon, kaj diris al sxi jene:David sendis nin al vi, por preni vin al li kiel edzinon.
25:41 Tiam sxi levigxis, kaj klinigxis kun la vizagxo gxis la tero, kaj diris:Jen via sklavino estas servantino, por lavi la piedojn de la servantoj de mia sinjoro.
25:42 Kaj Abigail rapide levigxis kaj ekrajdis sur azeno, kaj sxiaj kvin servantinoj ekiris post sxi, kaj sxi sekvis la senditojn de David kaj farigxis lia edzino.
25:43 Ankaux Ahxinoamon el Jizreel David prenis, kaj ili ambaux farigxis liaj edzinoj.
25:44 Sed Saul fordonis sian filinon Mihxal, edzinon de David, al Palti, filo de Laisx, el Galim.
26:1 Venis la Zifanoj al Saul en Gibean, kaj diris:David ja kasxas sin sur la monteto HXahxila, kiu estas antaux la dezerto.
26:2 Tiam Saul levigxis kaj ekiris al la dezerto Zif, kaj kun li estis tri mil viroj elektitaj el Izrael, por sercxi Davidon en la dezerto Zif.
26:3 Kaj Saul starigis sian tendaron sur la monteto HXahxila, kiu estas antaux la dezerto, apud la vojo. Kaj David estis en la dezerto, kaj vidis, ke Saul venis en la dezerton, por lin sercxi.
26:4 Kaj David sendis esplorrigardantojn, kaj konvinkigxis, ke Saul efektive venis.
26:5 Tiam David levigxis, kaj venis al la loko, kie staris tendare Saul, kaj David rigardis la lokon, kie kusxis Saul, kaj Abner, filo de Ner, lia militestro. Saul kusxis en la centro de la tendaro, kaj la tuta popolo cxirkaux li.
26:6 Kaj David ekparolis kaj diris al Ahximelehx la HXetido, kaj al Abisxaj,  filo de Ceruja, frato de Joab, jene:Kiu iros kun mi al Saul en la tendaron?  Kaj Abisxaj diris:Mi iros kun vi.
26:7 Kaj David kaj Abisxaj venis al la popolo nokte; kaj jen Saul kusxas kaj dormas en la centro de la tendaro, kaj lia lanco estas enfiksita en la tero apud lia kaploko, kaj Abner kaj la popolo kusxas cxirkauxe.
26:8 Tiam Abisxaj diris al David:Dio transdonis hodiaux vian malamikon en viajn manojn; nun permesu, ke mi trapiku lin per la lanco al la tero unu fojon; duan fojon mi tion ne faros al li.
26:9 Sed David diris al Abisxaj:Ne pereigu lin; cxar kiu povas senpune etendi sian manon kontraux la sanktoleiton de la Eternulo?
26:10 Kaj David diris:Mi jxuras per la Eternulo, ke nur la Eternulo lin frapos; aux venos lia tago kaj li mortos, aux li iros en militon kaj pereos.
26:11 La Eternulo gardu min, ke mi ne etendu mian manon kontraux sanktoleiton de la Eternulo! nun prenu la lancon, kiu estas apud lia kaploko, kaj la vazon kun la akvo, kaj ni foriru.
26:12 Kaj David prenis la lancon kaj la vazon kun la akvo de la kaploko de Saul, kaj ili foriris; kaj neniu vidis, neniu rimarkis, kaj neniu vekigxis,  sed cxiuj dormis; cxar dormego venanta de la Eternulo falis sur ilin.
26:13 Kaj David transiris sur la alian flankon, kaj starigxis sur la supro de la monto, malproksime, tiel ke granda interspaco estis inter ili.
26:14 Kaj David ekkriis al la popolo, kaj al Abner, filo de Ner, jene:CXu vi ne respondos, Abner? Kaj Abner respondis kaj diris:Kiu vi estas, kiu krias kontraux la regxo?
26:15 Tiam David diris al Abner:CXu vi ne estas viro? kaj kiu estas egala al vi en Izrael? kial do vi ne gardis vian sinjoron, la regxon? cxar venis unu el la popolo, por pereigi la regxon, vian sinjoron.
26:16 Ne bona estas tio, kion vi faris. Kiel vivas la Eternulo, vi meritas la morton pro tio, ke vi ne gardis vian sinjoron, la sanktoleiton de la Eternulo. Nun rigardu, kie estas la lanco de la regxo, kaj la vazo kun la akvo, kiu estis apud lia kaploko.
26:17 Tiam Saul rekonis la vocxon de David, kaj diris:CXu tio estas via vocxo, mia filo David? Kaj David diris:GXi estas mia vocxo, mia sinjoro, ho regxo.
26:18 Kaj li diris plue:Kial mia sinjoro persekutas sian sklavon? kion mi faris? kaj kia malbono estas en mia mano?
26:19 Nun mia sinjoro la regxo volu auxskulti la vortojn de sia sklavo:se la Eternulo incitas vin kontraux mi, ekodoru farunofero; sed se homoj, tiam ili estu malbenitaj antaux la Eternulo; cxar ili elpelis min nun, ke mi ne partoprenu en la heredajxo de la Eternulo, kaj ili diras:Iru, servu al aliaj dioj.
26:20 Nun mia sango ne falu sur la teron malproksime de la vizagxo de la Eternulo; la regxo de Izrael eliris ja, por sercxi iun pulon, kiel oni postkuras perdrikon en la montoj.
26:21 Tiam Saul diris:Mi pekis; revenu, mia filo David, cxar mi ne plu faros al vi malbonon, pro tio, ke mia animo estis kara antaux viaj okuloj hodiaux.  Jen mi agis malsagxe kaj tre multe eraris.
26:22 Kaj David respondis kaj diris:Jen estas la lanco de la regxo; unu el la servantoj venu kaj prenu gxin;
26:23 kaj la Eternulo repagu al cxiu laux lia justeco kaj fideleco. La Eternulo transdonis vin hodiaux en miajn manojn, sed mi ne volis etendi mian manon kontraux sanktoleiton de la Eternulo.
26:24 Jen, kiel via animo havis hodiaux grandan valoron en miaj okuloj, tiel mia animo havu grandan valoron en la okuloj de la Eternulo, kaj Li savu min de cxia mizero.
26:25 Kaj Saul diris al David:Benata vi estu, mia filo David; vi faros vian faron, kaj vi venkos. Kaj David iris sian vojon, kaj Saul reiris al sia loko.
27:1 Tamen David diris al si mem:Mi povas enfali iun tagon en la manon de Saul; estas por mi nenio pli bona, ol ke mi forkuru en la landon de la Filisxtoj, por ke Saul cxesu sercxi min plu en la regionoj de Izrael, kaj por ke mi savigxu kontraux lia mano.
27:2 Kaj David levigxis kaj transiris, li kaj la sescent viroj, kiuj estis kun li, al Ahxisx, filo de Maohx, regxo de Gat.
27:3 Kaj David eklogxis cxe Ahxisx en Gat, li kaj liaj viroj, cxiu kun sia domo, David kun siaj du edzinoj, Ahxinoam, la Jizreelanino, kaj Abigail,  edzino de Nabal, la Karmelanino.
27:4 Kiam oni raportis al Saul, ke David forkuris en Gaton, li ne plu sercxis lin.
27:5 Kaj David diris al Ahxisx:Se mi akiris vian favoron, oni donu al mi, mi petas, lokon en unu el la urboj de la kamparo, por ke mi eklogxu tie; por kio via sklavo logxu en via regxa urbo kune kun vi?
27:6 Kaj Ahxisx donis al li en tiu tago Ciklagon; pro tio Ciklag farigxis apartenajxo de la regxoj de Judujo gxis nun.
27:7 La nombro de la tagoj, kiujn David tralogxis en la regiono de la Filisxtoj, estis unu jaro kaj kvar monatoj.
27:8 Kaj David kun siaj viroj iris kaj atakis la Gesxuridojn kaj Gezeridojn kaj Amalekidojn, cxar ili logxis en tiu lando de antikva tempo gxis SXur kaj gxis la lando Egipta.
27:9 Kiam David venkobatis la landon, li lasis la vivon nek al viroj nek al virinoj, sed prenis sxafojn kaj bovojn kaj azenojn kaj kamelojn kaj vestojn,  kaj reiris kaj venis al Ahxisx.
27:10 Kiam Ahxisx demandis:CXu vi ne faris hodiaux atakon? David respondis:Sur la sudan regionon de Jehuda, sur la sudan regionon de la Jerahxmeelidoj, kaj sur la sudan regionon de la Kenidoj.
27:11 Nek viron nek virinon David lasis veni viva en Gaton, dirante:Ili ne parolu kontraux ni, dirante, ke tiel agis David. Kaj tia estis lia maniero de agado dum la tuta tempo, kiun li logxis en la regiono de la Filisxtoj.
27:12 Kaj Ahxisx fidis Davidon, dirante:Li faris sin abomeninda antaux sia popolo Izrael, kaj tial li estos mia sklavo por cxiam.
28:1 Okazis en tiu tempo, ke la Filisxtoj kolektis sian militistaron, por militi kontraux Izrael. Kaj Ahxisx diris al David:Sciu, ke vi iros kun mi en la militon, vi kaj viaj viroj.
28:2 Kaj David diris al Ahxisx:Tial vi ekscios, kion faros via sklavo. Kaj Ahxisx diris al David:Mi faros vin por cxiam mia kapogardisto.
28:3 Dume Samuel mortis, kaj cxiuj Izraelidoj lin priploris, kaj enterigis lin en Rama, en lia urbo. Kaj Saul estis eksterminta el la lando cxiujn sorcxistojn kaj auxguristojn.
28:4 Kiam la Filisxtoj kolektigxis, kaj venis kaj starigxis tendare en SXunem, tiam Saul kolektis cxiujn Izraelidojn, kaj ili starigxis tendare en Gilboa.
28:5 Kiam Saul ekvidis la tendaron de la Filisxtoj, li ektimis, kaj lia koro forte ektremis.
28:6 Kaj Saul petis konsilon cxe la Eternulo, sed la Eternulo ne respondis al li per songxoj, nek per la signoj de lumo, nek per profetoj.
28:7 Tiam Saul diris al siaj servantoj:Elsercxu al mi virinon, kiu povoscias auxguri, por ke mi iru al sxi kaj ricevu de sxi informojn. Kaj liaj servantoj diris:Jen ekzistas en En-Dor virino, kiu povoscias auxguri.
28:8 Tiam Saul sxangxis siajn vestojn, metis sur sin aliajn vestojn, kaj iris kune kun du viroj, kaj ili venis al la virino nokte. Kaj li diris:Auxguru al mi, mi petas, per via auxgura povoscio, kaj elvoku al mi tiun, pri kiu mi diros al vi.
28:9 Sed la virino diris al li:Vi scias ja, kion faris Saul, kiu ekstermis la sorcxistojn kaj la auxguristojn el la lando; kial do vi volas retkapti mian animon, por pereigi min?
28:10 Tiam Saul jxuris al sxi per la Eternulo, dirante:Kiel vivas la Eternulo, ne trafos vin puno pro cxi tiu afero.
28:11 Kaj la virino diris:Kiun mi elvoku al vi? Kaj li diris:Samuelon elvoku al mi.
28:12 Kiam la virino ekvidis Samuelon, sxi ekkriis per lauxta vocxo; kaj la virino diris al Saul:Kial vi min trompis? vi estas ja Saul.
28:13 Sed la regxo diris al sxi:Ne timu; kion vi vidis? Kaj la virino diris al Saul:Iun dian mi vidis levigxantan el la tero.
28:14 Kaj li diris al sxi:Kia estas lia aspekto? Kaj sxi diris:Levigxas viro maljuna, kaj li estas vestita per pastra tuniko. Tiam Saul komprenis, ke tio estas Samuel; kaj li klinis sin kun la vizagxo gxis la tero, kaj faris adorsaluton.
28:15 Tiam Samuel diris al Saul:Kial vi maltrankviligis min, elvokante min supren? Kaj Saul respondis:Mi estas en tre premita stato; la Filisxtoj militas kontraux mi, kaj Dio forturnis Sin de mi kaj jam ne respondas al mi per profetoj nek per songxoj; tial mi vokis vin, por ke vi sciigu al mi, kion mi devas fari.
28:16 Sed Samuel diris:Kial do vi demandas min, se la Eternulo forturnis Sin de vi kaj transiris al via konkuranto?
28:17 Kaj la Eternulo faros al li, kion Li diris per mi; kaj la Eternulo elsxiros la regnon el viaj manoj kaj donos gxin al via proksimulo David.
28:18 CXar vi ne auxskultis la vocxon de la Eternulo kaj ne plenumis Lian flaman koleron kontraux Amalek, tial cxi tion faris hodiaux la Eternulo al vi;
28:19 kaj la Eternulo transdonos kune kun vi ankaux Izraelon en la manojn de la Filisxtoj; kaj morgaux vi kaj viaj filoj estos kun mi; ankaux la tendaron de Izrael la Eternulo transdonos en la manojn de la Filisxtoj.
28:20 Tiam Saul tuj falis laux sia tuta longeco sur la teron, cxar li tre ektimis pro la vortoj de Samuel; ankaux forton li ne havis en si, cxar li nenion mangxis la tutan tagon kaj la tutan nokton.
28:21 Kiam la virino aliris al Saul, kaj vidis, ke li estas tre konsternita,  sxi diris al li:Jen via sklavino obeis vian vocxon, kaj mi metis en dangxeron mian animon, kaj obeis la vortojn, kiujn vi diris al mi;
28:22 nun mi petas, auxskultu ankaux vi la vocxon de via sklavino, kaj mi metos antaux vin pecon da pano, kaj vi mangxu, por ke vi havu forton, kiam vi iros la vojon.
28:23 Sed li rifuzis, kaj diris:Mi ne mangxos. Sed kiam insistis super li liaj servantoj kaj ankaux la virino, li obeis ilian vocxon, levigxis de la tero, kaj sidigxis sur lito.
28:24 La virino havis en la domo grasigitan bovidon; sxi rapide gxin bucxis,  kaj sxi prenis farunon, knedis gxin, kaj bakis el gxi macojn.
28:25 Kaj sxi alportis tion antaux Saulon kaj antaux liajn servantojn, kaj ili mangxis; kaj en la sama nokto ili levigxis kaj foriris.
29:1 Dume la Filisxtoj kolektis sian tutan militistaron en Afek; kaj la Izraelidoj staris tendare apud la fonto, kiu estas en Jizreel.
29:2 La estroj de la Filisxtoj preterpasis kun siaj centoj kaj miloj, kaj David kun siaj viroj preterpasis en la fina parto kun Ahxisx.
29:3 Kaj la estroj de la Filisxtoj diris:Por kio estas cxi tiuj Hebreoj? Sed Ahxisx respondis al la estroj de la Filisxtoj:Tio estas ja David, servanto de Saul, regxo de Izrael; li estis kun mi kelkan tempon aux ecx jarojn, kaj mi trovis en li nenion de post la tago de la defalo gxis nun.
29:4 Sed ekkoleris kontraux li la estroj de la Filisxtoj, kaj la estroj de la Filisxtoj diris al li:Reirigu tiun viron, kaj li revenu sur sian lokon, kiun vi destinis por li, sed li ne iru kun ni en la batalon kaj ne farigxu nia kontrauxulo dum la batalo; cxar per kio cxi tiu povus favorigi al si sian sinjoron, se ne per la kapoj de niaj viroj?
29:5 CXu tio ne estas ja tiu David, pri kiu oni kantis en la dancrondoj jene:      Saul frapis milojn,   Kaj David dekmilojn?
29:6 Tiam Ahxisx alvokis Davidon, kaj diris al li:Kiel vivas la Eternulo, vi estas honesta, kaj placxas al mi via agado kun mi en la tendaro; mi ne trovis en vi malbonon de post la tago de via veno al mi gxis hodiaux; sed al la estroj vi ne placxas.
29:7 Reiru do nun kaj iru en paco, por ke vi ne faru ion ne placxan al la estroj de la Filisxtoj.
29:8 Sed David diris al Ahxisx:Kion mi faris, kaj kion vi trovis en via sklavo de post la tago, kiam mi starigxis antaux vi, gxis nun, ke mi ne iru kaj ne batalu kontraux la malamikoj de mia sinjoro la regxo?
29:9 Kaj Ahxisx respondis kaj diris al David:Mi scias, ke vi estas bona antaux miaj okuloj, kiel angxelo de Dio; sed la estroj de la Filisxtoj diras:Li ne iru kun ni en la batalon.
29:10 Levigxu do frue matene kun la servantoj de via sinjoro, kiuj venis kun vi; levigxu frue matene kaj, kiam vi havos lumon, foriru.
29:11 Kaj David, li mem kaj liaj viroj, levigxis frue, por iri matene, por reveni en la landon de la Filisxtoj; kaj la Filisxtoj direktis sin al Jizreel.
30:1 Kiam David kaj liaj viroj venis en Ciklagon en la tria tago, la Amalekidoj estis atakintaj la sudan regionon kaj Ciklagon, venkobatintaj Ciklagon kaj forbruligintaj gxin per fajro.
30:2 Ili prenis en malliberecon la virinojn, kiuj estis tie, de la malgrandaj gxis la grandaj; ili neniun mortigis, sed forkondukis, kaj iris sian vojon.
30:3 Kiam David kun siaj viroj venis al la urbo, ili ekvidis, ke gxi estas forbruligita per fajro, kaj iliaj edzinoj kaj filoj kaj filinoj estas prenitaj en malliberecon.
30:4 Tiam David, kaj la homoj, kiuj estis kun li, levis sian vocxon kaj ekploris, gxis ili jam ne havis forton por plori.
30:5 La du edzinoj de David ankaux estis prenitaj en malliberecon, Ahxinoam,  la Jizreelanino, kaj Abigail, edzino de Nabal, la Karmelanino.
30:6 Kaj al David estis tre malfacile, cxar la popolo intencis sxtonmortigi lin, cxar tre koleris la tuta popolo, cxiu pro siaj filoj kaj siaj filinoj.  Sed David havis fortan fidon al la Eternulo, sia Dio.
30:7 Kaj David diris al Ebjatar, la pastro, filo de Ahximelehx:Volu alporti al mi la efodon; kaj Ebjatar alportis la efodon al David.
30:8 Tiam David faris demandon al la Eternulo, dirante:CXu mi postkuru tiun amason, kaj cxu mi gxin kaptos? Kaj Li diris al li:Postkuru, cxar vi kaptos kaj vi savos.
30:9 Kaj David iris, li kaj la sescent viroj, kiuj estis kun li, kaj ili venis al la torento Besor, kaj la postrestintoj haltis.
30:10 Kaj postkuris David kun kvarcent viroj; haltis ducent viroj, kiuj estis tro lacaj, por transiri la torenton Besor.
30:11 Kaj ili trovis iun Egipton sur la kampo, kaj ili alkondukis lin al David; oni donis al li panon, kaj li mangxis, kaj oni trinkigis al li akvon.
30:12 Kaj oni donis al li pecon da figa kuko kaj du kuketojn sekvinberajn,  kaj li mangxis, kaj revenis al li lia spirito, cxar antaux tio li dum tri tagoj kaj tri noktoj ne mangxis panon kaj ne trinkis akvon.
30:13 Kaj David diris al li:Kies vi estas? kaj de kie vi estas? Kaj li respondis:Mi estas Egipta junulo, mi estas sklavo de unu Amalekido; sed mia sinjoro forlasis min, cxar mi malsanigxis antaux tri tagoj.
30:14 Ni atakis la sudan regionon de la Keretidoj kaj la regionon de Jehuda kaj la sudan regionon de Kaleb, kaj Ciklagon ni forbruligis per fajro.
30:15 Tiam David diris al li:CXu vi kondukos min al tiu amaso? Kaj li respondis:JXuru al mi per Dio, ke vi ne mortigos min kaj ne transdonos min en la manon de mia sinjoro; tiam mi kondukos vin al tiu amaso.
30:16 Kaj li alkondukis lin; kaj jen ili, disjxetitaj sur la tuta landpeco,  mangxas kaj trinkas kaj festenas pro la tuta granda militakiro, kiun ili prenis el la lando Filisxta kaj el la lando Juda.
30:17 Kaj David batis ilin de la mateno gxis la morgauxa vespero; kaj neniu el ili sin savis, krom kvarcent junaj viroj, kiuj ekrajdis sur la kameloj kaj forkuris.
30:18 Kaj David savis cxion, kion prenis la Amalekidoj, kaj siajn du edzinojn David savis.
30:19 Kaj mankis al ili nenio malgranda nek granda, nek el la filoj nek el la filinoj, nek el la militakiro, nek el cxio, kion ili prenis al si:cxion David reprenis.
30:20 Kaj David prenis cxiujn sxafojn kaj bovojn kaj pelis la brutojn antaux si, kaj oni diris:Tio estas la militakiro de David.
30:21 Kaj David venis al la ducent viroj, kiuj pro laceco ne povis sekvi Davidon kaj estis restigitaj cxe la torento Besor. Kaj ili eliris renkonte al David, kaj al la popolo, kiu estis kun li. Kaj David aliris al tiuj homoj kaj afable salutis ilin.
30:22 Tiam kelkaj malbonaj kaj sentauxgaj el la viroj, kiuj iris kun David,  ekparolis kaj diris:Pro tio, ke ili ne iris kun ni, ni ne donu al ili ion el la militakiro, kiun ni reprenis; nur al cxiu lian edzinon kaj liajn gefilojn;  ili prenu kaj iru.
30:23 Sed David diris:Ne agu tiel, miaj fratoj, kun tio, kion donis al ni la Eternulo, kiu konservis nin, kaj transdonis en niajn manojn la amason, kiu atakis nin.
30:24 Kaj kiu auxskultos vin en tiu afero? cxar la parto de tiu, kiu iris en la batalon, devas esti tia sama, kiel de tiu, kiu restis cxe la cxararo;  egale devas esti dividite.
30:25 Tiel estis de post tiu tago; kaj li starigis tion kiel legxon kaj moron en Izrael gxis nun.
30:26 Kiam David venis en Ciklagon, li sendis iom el la militakiro al la Judaj plejagxuloj, al siaj amikoj, dirante:Jen akceptu donacon el la militakiro de la malamikoj de la Eternulo;
30:27 al tiuj, kiuj estis en Bet-El, kaj al tiuj, kiuj estis en la suda Ramot, kaj al tiuj, kiuj estis en Jatir,
30:28 kaj al tiuj, kiuj estis en Aroer, kaj al tiuj, kiuj estis en Sifmot,  kaj al tiuj, kiuj estis en Esxtemoa,
30:29 kaj al tiuj, kiuj estis en Rahxal, kaj al tiuj, kiuj estis en la urboj de la Jerahxmeelidoj, kaj al tiuj, kiuj estis en la urboj de la Kenidoj,
30:30 kaj al tiuj, kiuj estis en HXorma, kaj al tiuj, kiuj estis en Kor-  Asxan, kaj al tiuj, kiuj estis en Atahx,
30:31 kaj al tiuj, kiuj estis en HXebron, kaj en cxiuj lokoj, en kiuj estis vaginta David kun siaj viroj.
31:1 Dume la Filisxtoj batalis kontraux Izrael; kaj la Izraelidoj forkuris de la Filisxtoj kaj falis mortigitaj sur la monto Gilboa.
31:2 Kaj la Filisxtoj kuratingis Saulon kaj liajn filojn, kaj la Filisxtoj mortigis Jonatanon kaj Abinadabon kaj Malki-SXuan, filojn de Saul.
31:3 La batalo fortigxis kontraux Saul; kaj la arkpafistoj trovis lin, kaj li estis forte vundita de la arkpafistoj.
31:4 Tiam Saul diris al sia armilportisto:Eltiru vian glavon kaj trapiku min per gxi, por ke ne venu tiuj necirkumciditoj, por trapiki min kaj mokmalhonori min. Sed lia armilportisto ne volis, cxar li forte timis. Tiam Saul prenis sian glavon kaj faligis sin sur gxin.
31:5 Kiam lia armilportisto vidis, ke Saul mortis, li ankaux faligis sin sur sian glavon kaj mortis kune kun li.
31:6 Tiamaniere mortis Saul kaj liaj tri filoj kaj lia armilportisto kaj cxiuj liaj viroj en tiu tago kune kun li.
31:7 Kiam la Izraelidoj, kiuj estis transe de la valo kaj transe de Jordan,  vidis, ke la Izraelidoj forkuras kaj ke Saul kaj liaj filoj mortis, ili forlasis la urbojn kaj forkuris; kaj venis la Filisxtoj kaj eklogxis en ili.
31:8 En la sekvanta tago venis la Filisxtoj, por senvestigi la mortigitojn;  kaj ili trovis Saulon kaj liajn tri filojn falintajn sur la monto Gilboa.
31:9 Tiam ili dehakis lian kapon kaj deprenis liajn armilojn kaj sendis en la landon de la Filisxtoj cxirkauxen, por anonci en la domo de iliaj idoloj kaj al la popolo.
31:10 Kaj ili metis liajn armilojn en la templon de Asxtar, kaj lian korpon ili pendigis sur la muro de Bet-SXan.
31:11 Kiam la logxantoj de Jabesx en Gilead auxdis pri tio, kion faris la Filisxtoj al Saul,
31:12 tiam cxiuj kuragxuloj levigxis kaj iris tutan nokton kaj prenis la korpon de Saul kaj la korpojn de liaj filoj de la muro de Bet-SXan, kaj venis en Jabesxon kaj forbruligis ilin tie.
31:13 Kaj ili prenis iliajn ostojn kaj enterigis sub la tamarisko en Jabesx,  kaj ili fastis dum sep tagoj.


Next: 2 Samuel

1:1 Post la morto de Saul, kiam David revenis de la venkobato de Amalek, kaj David estis en Ciklag de du tagoj,
1:2 okazis, ke en la tria tago iu viro venis el la tendaro, de Saul, kaj liaj vestoj estis dissxiritaj kaj terpolvo estis sur lia kapo; kaj kiam li alvenis al David, li jxetis sin sur la teron kaj adorklinigxis.
1:3 Kaj David diris al li:De kie vi venas? Kaj tiu diris al li:El la tendaro de la Izraelidoj mi forsavis min.
1:4 Kaj David diris al li:Kiel estis la afero? diru al mi, mi petas. Kaj tiu diris, ke la popolo forkuris el la batalo, ke multaj falis el la popolo kaj mortis, kaj ke ankaux Saul kaj lia filo Jonatan mortis.
1:5 Kaj David diris al la junulo, kiu raportis al li:Kiamaniere vi eksciis,  ke mortis Saul kaj lia filo Jonatan?
1:6 Kaj la junulo raportanta al li diris:Okaze mi venis sur la monton Gilboa,  kaj jen mi vidis, ke Saul apogas sin sur sia glavo kaj la cxaroj kaj rajdantoj atingas lin.
1:7 Kaj li ekrigardis malantauxen, kaj ekvidis min kaj vokis min; kaj mi diris:Jen mi estas.
1:8 Kaj li diris al mi:Kiu vi estas? Kaj mi diris al li:Mi estas Amalekido.
1:9 Kaj li diris al mi:Starigxu, mi petas, super mi, kaj mortigu min, cxar kaptis min agonio; cxar mia animo gxis nun ankoraux estas en mi.
1:10 Tiam mi starigxis super li kaj mortigis lin, cxar mi sciis, ke li ne vivos post sia falo; kaj mi prenis la kronon, kiu estis sur lia kapo, kaj la brakornamon, kiu estis sur lia brako, kaj mi alportis ilin al mia sinjoro cxi tien.
1:11 Tiam David kaptis siajn vestojn kaj dissxiris ilin, ankaux cxiuj homoj,  kiuj estis kun li.
1:12 Kaj ili funebris kaj ploris kaj fastis gxis la vespero, pro Saul, kaj pro Jonatan, lia filo, kaj pro la popolo de la Eternulo, kaj pro la domo de Izrael, ke ili falis de glavo.
1:13 Kaj David diris al la junulo, kiu raportis al li:De kie vi estas? Kaj tiu respondis:Mi estas filo de fremdulo Amalekido.
1:14 Tiam David diris al li:Kiel vi ne timis etendi vian manon, por pereigi la sanktoleiton de la Eternulo?
1:15 Kaj David alvokis unu el la servantoj, kaj diris:Alproksimigxu, kaj frapu lin. Kaj tiu frapis lin, kaj li mortis.
1:16 Kaj David diris al li:Via sango estu sur via kapo; cxar via busxo atestas kontraux vi per tio, ke vi diris:Mi mortigis la sanktoleiton de la Eternulo.
1:17 Kaj David eldiris la sekvantan funebran parolon pri Saul kaj pri lia filo Jonatan
1:18 (kaj li ordonis instrui al la Judoj la uzadon de pafarko, kiel estas skribite en la libro de la Justulo):
1:19 La beleco de Izrael estas mortigita sur viaj altajxoj!   Kiel falis la herooj!
1:20 Ne sciigu en Gat,   Ne anoncu sur la stratoj de Asxkelon;   Por ke ne gxoju la filinoj de la Filisxtoj,   Por ke ne gxojkriu la filinoj de la necirkumciditoj.
1:21 Montoj en Gilboa,   Nek roso nek pluvo estu sur vi, nek kampoj fruktodonaj;   CXar tie estas malhonorita la sxildo de herooj,   La sxildo de Saul, kvazaux li ne estus oleita per sankta oleo.
1:22 Sen sango de mortigitoj, sen sebo de fortuloj,   La pafarko de Jonatan neniam venis returne,   Kaj la glavo de Saul ne revenis vane.
1:23 Saul kaj Jonatan, amindaj kaj cxarmaj cxe sia vivo,   Ecx cxe sia morto ne disigxis;   Pli rapidaj ili estis ol agloj,   Pli fortaj ol leonoj.
1:24 Filinoj de Izrael, ploru pri Saul,   Kiu vestis vin per purpuro kun ornamajxoj,   Kiu metis orajn ornamojn sur viajn vestojn.
1:25 Kiel falis herooj meze de la batalo!   Mortigita estas Jonatan sur viaj altajxoj.
1:26 Mi malgxojas pro vi, mia frato Jonatan;   Vi estis al mi tre kara;   Via amo estis al mi pli kara,   Ol la amo de virinoj.
1:27 Kiel falis herooj,   Kaj pereis batalaj armiloj!
2:1 Post tio David demandis la Eternulon, dirante:CXu mi eniru en unu el la urboj de Jehuda? Kaj la Eternulo diris al li:Eniru. Kaj David diris:Kien mi eniru? Kaj Li respondis:En HXebronon.
2:2 Kaj David tien eniris, kune kun siaj edzinoj, Ahxinoam, la Jizreelanino,  kaj Abigail, edzino de Nabal, la Karmelanino.
2:3 Ankaux siajn virojn, kiuj estis kun li, David alkondukis, cxiun kun lia domo; kaj ili eklogxis en la urboj de HXebron.
2:4 Tiam venis la viroj de Jehuda kaj sanktoleis tie Davidon kiel regxon super la domo de Jehuda.  Kiam oni sciigis al David, ke la logxantoj de Jabesx en Gilead enterigis Saulon,
2:5 David sendis senditojn al la logxantoj de Jabesx en Gilead, kaj dirigis al ili:Estu benataj de la Eternulo pro tio, ke vi faris tiun favorkorajxon al via sinjoro, al Saul, kaj enterigis lin;
2:6 nun la Eternulo faru al vi favorkorajxon kaj justajxon; kaj mi ankaux repagos al vi tiun bonajxon, kiun vi faris;
2:7 nun fortigxu viaj manoj, kaj estu kuragxaj; cxar mortis via sinjoro Saul,  sed jam min sanktoleis la Judoj kiel regxon super ili.
2:8 Dume Abner, filo de Ner, militestro de Saul, prenis Isx-Bosxeton, filon de Saul, kaj transkondukis lin en Mahxanaimon,
2:9 kaj starigis lin kiel regxon super Gilead kaj super la Asxuridoj kaj super Jizreel kaj super Efraim kaj super Benjamen kaj super la tuta Izrael.
2:10 Isx-Bosxet, filo de Saul, havis la agxon de kvardek jaroj, kiam li farigxis regxo de Izrael, kaj du jarojn li regxis. Nur la domo de Jehuda sekvis Davidon.
2:11 La dauxro de la tempo, dum kiu David estis regxo en HXebron super la domo de Jehuda, estis sep jaroj kaj ses monatoj.
2:12 Kaj Abner, filo de Ner, kun la servantoj de Isx-Bosxet, filo de Saul,  eliris el Mahxanaim en Gibeonon.
2:13 Kaj Joab, filo de Ceruja, kun la servantoj de David, eliris kaj renkontigxis kun ili cxe la akvejo de Gibeon; kaj sidigxis unuj cxe unu flanko de la akvejo, kaj la aliaj cxe la dua flanko de la akvejo.
2:14 Kaj Abner diris al Joab:La junuloj levigxu, kaj amuzigxu antaux ni. Kaj Joab diris:Ili levigxu.
2:15 Kaj levigxis kaj eliris dek du de la flanko de Benjamen kaj de Isx-  Bosxet, filo de Saul, kaj dek du el la servantoj de David.
2:16 Kaj ili kaptis cxiu la kapon de sia kontrauxulo kaj enpikis sian glavon en la flankon de sia kontrauxulo, kaj ili falis kune. Tial oni donis al tiu loko la nomon Kampo de la Fortuloj en Gibeon.
2:17 Kaj farigxis tre kruela batalo en tiu tago; kaj frapitaj estis Abner kaj la Izraelidoj antaux la servantoj de David.
2:18 Kaj tie estis tri filoj de Ceruja:Joab kaj Abisxaj kaj Asahel; Asahel estis rapidpieda kiel gazelo sur la kampo.
2:19 Kaj Asahel postkuris Abneron, kaj, ne flankigxante dekstren nek maldekstren, sekvis Abneron.
2:20 Abner turnigxis malantauxen, kaj diris:CXu vi estas Asahel? Kaj tiu respondis:Mi.
2:21 Tiam Abner diris al li:Flankenigxu dekstren aux maldekstren, kaj kaptu al vi unu el la junuloj, kaj prenu al vi liajn armilojn. Sed Asahel ne volis cedi de li.
2:22 Abner denove diris al Asahel:Forcedu de mi; por kio mi batu vin sur la teron? kaj kiel mi poste montros mian vizagxon al via frato Joab?
2:23 Sed tiu ne volis forigxi. Tiam Abner ekbatis lin per la malantauxa fino de la lanco en la ventron tiel, ke la lanco eliris tra lia malantauxa parto;  kaj li tie falis, kaj mortis sur la sama loko. Kaj cxiu, kiu venis al la loko, kie Asahel falis kaj mortis, haltis.
2:24 Kaj Joab kaj Abisxaj postkuris Abneron. Kiam la suno mallevigxis, ili venis al la monteto Ama, kiu estas kontraux Giahx sur la vojo al la dezerto Gibeona.
2:25 Kaj la Benjamenidoj kolektigxis cxirkaux Abner kaj formis unu tacxmenton kaj starigxis sur la supro de unu monteto.
2:26 Tiam Abner ekkriis al Joab, kaj diris:CXu eterne mangxados la glavo? cxu vi ne scias, kiel maldolcxaj estos la sekvoj? kiel longe vi ne ordonos al la popolo cxesigi la atakadon de siaj fratoj?
2:27 Kaj Joab respondis:Kiel vivas la Eternulo, se vi ne estus elvokinta,  tiam ankoraux matene la popolo cxesus atakadi cxiu sian fraton.
2:28 Kaj Joab ekblovis per trumpeto, kaj la tuta popolo haltis kaj ne persekutis plu la Izraelidojn kaj ne plu batalis.
2:29 Abner kaj liaj viroj marsxis sur la ebenajxo tiun tutan nokton kaj transiris Jordanon kaj trairis la tutan Bitronon kaj venis en Mahxanaimon.
2:30 Kaj Joab revenis de la persekutado de Abner kaj kolektis la tutan popolon; kaj mankis el la servantoj de David dek naux viroj kaj Asahel.
2:31 Sed la servantoj de David frapis el la Benjamenidoj kaj el la viroj de Abner tricent sesdek virojn, kiuj mortis.
2:32 Kaj ili levis Asahelon, kaj enterigis lin en la tombo de lia patro, kiu estas en Bet-Lehxem. Kaj Joab kaj liaj viroj iris dum la tuta nokto, kaj la mateno trafis ilin en HXebron.
3:1 Kaj la milito estis longedauxra inter la domo de Saul kaj la domo de David. Sed David farigxadis cxiam pli forta, kaj la domo de Saul farigxadis cxiam pli malforta.
3:2 Al David naskigxis filoj en HXebron. Lia unuenaskito estis Amnon, de Ahxinoam, la Jizreelanino;
3:3 lia dua filo estis Kilab, de Abigail, edzino de Nabal, la Karmelanino; la tria, Absxalom, de Maahxa, filino de Talmaj, regxo de Gesxur;
3:4 la kvara, Adonija, filo de HXagit; la kvina, SXefatja, filo de Abital;
3:5 la sesa, Jitream, de Egla, edzino de David. CXi tiuj naskigxis al David en HXebron.
3:6 Dum la tempo, kiam estis milito inter la domo de Saul kaj la domo de David, Abner subtenadis la domon de Saul.
3:7 Saul havis kromvirinon, kies nomo estis Ricpa, filino de Aja. Kaj Isx-  Bosxet diris al Abner:Kial vi envenis al la kromvirino de mia patro?
3:8 Tiam Abner forte ekkoleris pro la vortoj de Isx-Bosxet, kaj li diris:CXu mi estas kapo de hundo, mi, kiu kontraux Jehuda faras favorkorajxon al la domo de via patro Saul, al liaj fratoj kaj al liaj amikoj, kaj ne transdonis vin en la manon de David? kaj vi riprocxas al mi hodiaux krimon pro la virino!
3:9 Tiel kaj pli Dio punu Abneron, se mi ne agos konforme al tio, kiel la Eternulo jxuris al David;
3:10 por forpreni la regnon de la domo de Saul, kaj starigi la tronon de David super Izrael kaj Jehuda, de Dan gxis Beer-SXeba.
3:11 Kaj li ne povis plu respondi al Abner ecx unu vorton, cxar li timis lin.
3:12 Tiam Abner sendis senditojn al David anstataux si, por diri:Al kiu apartenas la lando? faru vian interligon kun mi, kaj tiam mia mano estos kun vi, por turni al vi la tutan Izraelon.
3:13 Kaj tiu diris:Bone, mi faros kun vi interligon; nur unu aferon mi petos de vi, nome:vi ne vidos mian vizagxon, se vi antauxe ne alkondukos al mi Mihxalon, filinon de Saul, kiam vi venos, por vidi mian vizagxon.
3:14 Kaj David sendis senditojn al Isx-Bosxet, filo de Saul, por diri:Donu mian edzinon Mihxal, kiun mi edzinigis al mi per cent prepucioj de Filisxtoj.
3:15 Tiam Isx-Bosxet sendis, kaj prenis sxin de la edzo, de Paltiel, filo de Laisx.
3:16 Kaj sxia edzo iris kun sxi, ne cxesante plori pro sxi gxis Bahxurim; sed Abner diris al li:Iru returne; kaj li iris returne.
3:17 Kaj Abner ekparolis kun la plejagxuloj de Izrael, dirante:Jam de longe vi volas havi Davidon kiel regxon super vi;
3:18 nun faru do tion; cxar la Eternulo diris pri David jene:Per la mano de Mia servanto David Mi savos Mian popolon Izrael el la manoj de la Filisxtoj kaj el la manoj de cxiuj iliaj malamikoj.
3:19 Ankaux al la oreloj de la Benjamenidoj Abner parolis. Kaj Abner ankaux iris, por diri al la oreloj de David en HXebron cxion, kio placxas al la Izraelidoj kaj al la tuta domo de Benjamen.
3:20 Kiam Abner venis al David en HXebronon kaj kun li dudek viroj, David faris por Abner kaj por liaj viroj festenon.
3:21 Kaj Abner diris al David:Mi levigxos, kaj iros kaj kunvenigos al mia sinjoro la regxo la tutan Izraelon, por ke ili faru kun vi interligon, kaj por ke vi regxu super cxio, kiel deziros via animo. Kaj David forliberigis Abneron, kaj li iris en paco.
3:22 Sed jen la servantoj de David kaj Joab venis el batalo, kaj alportis kun si multe da militakiro; Abner tiam jam ne estis kun David en HXebron, cxar cxi tiu forliberigis lin kaj li foriris en paco.
3:23 Kiam venis Joab kun la tuta militistaro, kiu estis kun li, oni sciigis al Joab, dirante:Abner, filo de Ner, venis al la regxo; kaj cxi tiu forliberigis lin kaj li iris en paco.
3:24 Tiam Joab venis al la regxo, kaj diris:Kion vi faris? jen Abner venis al vi; kial do vi forliberigis lin, ke li foriris?
3:25 Vi konas ja Abneron, filon de Ner; nur por tromplogi vin li venis, kaj por ekkoni cxiujn viajn elirojn kaj enirojn, kaj por ekscii cxion, kion vi faras.
3:26 Kaj Joab eliris de David kaj sendis senditojn post Abner, kaj ili revenigis lin de la puto Sira; kaj David ne sciis pri tio.
3:27 Kiam Abner revenis HXebronon, Joab kondukis lin en la mezon de la pordego, por paroli kun li sekrete, kaj frapis lin tie en la ventron; kaj li mortis, pro la sango de lia frato Asahel.
3:28 Kiam David poste auxdis pri tio, li diris:Senkulpa estas mi kaj mia regno antaux la Eternulo por eterne pri la sango de Abner, filo de Ner.
3:29 GXi falu sur la kapon de Joab kaj de lia tuta patrodomo; ne manku en la domo de Joab pusulo, nek leprulo, nek apoganta sin sur bastono, nek falanta de glavo, nek havanta mankon de pano.
3:30 Tiel Joab kaj lia frato Abisxaj mortigis Abneron pro tio, ke li mortigis Asahelon, ilian fraton, en Gibeon dum la batalo.
3:31 Kaj David diris al Joab, kaj al la tuta popolo, kiu estis kun li:Dissxiru viajn vestojn kaj zonu vin per sakoj, kaj funebru pro Abner. Kaj la regxo David sekvis la mortintportilon.
3:32 Kaj oni enterigis Abneron en HXebron; kaj la regxo levis sian vocxon kaj ploris super la tombo de Abner, kaj ploris la tuta popolo.
3:33 Kaj la regxo eldiris funebran parolon pri Abner, kaj diris:   CXu Abner devis morti tiel, kiel mortas malnoblulo?
3:34 Viaj manoj ne estis ligitaj, kaj viaj piedoj ne estis en katenoj;   Vi falis, kiel oni falas de krimuloj.  Kaj ankoraux pli ploris pro li la popolo.
3:35 Poste venis la tuta popolo, por igi Davidon mangxi, dum estis ankoraux tago; sed David jxuris, dirante:Tiel kaj pli punu min Dio, se mi antaux la sunsubiro gustumos panon aux ion ajn.
3:36 Kaj la tuta popolo tion komprenis; kaj tio placxis al gxi, tiel same,  kiel cxio, kion faris la regxo, placxis al la tuta popolo.
3:37 Kaj eksciis en tiu tago la tuta popolo kaj la tuta Izrael, ke ne de la regxo tio venis, ke oni mortigis Abneron, filon de Ner.
3:38 Kaj la regxo diris al siaj servantoj:CXu vi ne scias, ke princo kaj grandulo falis hodiaux en Izrael?
3:39 Sed mi hodiaux estas ankoraux malforta kaj apenaux sanktoleita kiel regxo, kaj tiuj homoj, la filoj de Ceruja, estas pli fortaj ol mi; la Eternulo repagu al la malbonaganto konforme al lia malbonago.
4:1 Kiam la filo de Saul auxdis, ke mortis Abner en HXebron, tiam liaj manoj mallevigxis kaj la tuta Izrael konsternigxis.
4:2 Du viroj tacxmentestroj estis cxe la filo de Saul; la nomo de unu estis Baana, kaj la nomo de la dua Rehxab, filoj de Rimon, Beerotano, el la Benjamenidoj; cxar Beerot ankaux estis kalkulata kiel apartenajxo de la Benjamenidoj.
4:3 Sed la Beerotanoj forkuris en Gitaimon kaj logxis tie kiel fremduloj gxis nun.
4:4 De Jonatan, filo de Saul, restis filo, kiu havis malsanajn piedojn. Li havis la agxon de kvin jaroj, kiam venis la sciigo pri Saul kaj Jonatan el Jizreel; kiam lia vartistino prenis lin kaj ekkuris, kaj sxi rapidis forkuri,  li falis kaj farigxis lama. Lia nomo estis Mefibosxet.
4:5 Rehxab kaj Baana, filoj de Rimon, la Beerotano, iris kaj venis en la varmego de la tago en la domon de Isx-Bosxet, kiam li kusxis sian tagmezan kusxadon.
4:6 Kaj jen ili eniris en la mezon de la domo, kvazaux por preni tritikon,  kaj frapis lin en la ventron; poste Rehxab kaj lia frato Baana forkuris.
4:7 Kiam ili eniris en la domon, li kusxis sur sia lito en sia dormocxambro;  tial ili frapis lin kaj mortigis lin, kaj dehakis lian kapon, kaj prenis lian kapon, kaj iris laux la vojo al la ebenajxo dum la tuta nokto.
4:8 Kaj ili alportis la kapon de Isx-Bosxet al David en HXebronon, kaj diris al la regxo:Jen estas la kapo de Isx-Bosxet, filo de Saul, via malamiko, kiu sercxis vian animon; la Eternulo donis al nia sinjoro, la regxo, vengxon hodiaux pro Saul kaj pro lia idaro.
4:9 Sed David respondis al Rehxab kaj al lia frato Baana, filoj de Rimon, la Beerotano, kaj diris al ili:Kiel vivas la Eternulo, kiu savis mian animon el cxiuj malfelicxoj,
4:10 se tiun, kiu sciigis al mi, ke Saul mortis, kaj kiu pensis, ke li estas agrabla sciiganto, mi kaptis kaj mortigis en Ciklag, por rekompenci lin pro la sciigo:
4:11 kiel do oni devas agi kun malpiaj homoj, kiuj mortigis homon senkulpan en lia domo, sur lia lito? cxu mi ne devas repostuli lian sangon el viaj manoj, kaj ekstermi vin de sur la tero?
4:12 Kaj David ordonis al la servantoj; kaj cxi tiuj ilin mortigis, kaj dehakis iliajn manojn kaj piedojn, kaj pendigis ilin super la lageto en HXebron; kaj la kapon de Isx-Bosxet oni prenis kaj enterigis en la tombo de Abner en HXebron.
5:1 Kaj venis cxiuj triboj de Izrael al David en HXebronon, kaj diris jene:Jen ni estas via osto kaj via karno;
5:2 jam antauxe, kiam Saul estis regxo super ni, vi estis la elkondukanto kaj enkondukanto de Izrael; kaj la Eternulo diris al vi:Vi pasxtos Mian popolon Izrael, kaj vi estos la estro super Izrael.
5:3 Kaj venis cxiuj plejagxuloj de Izrael al la regxo en HXebronon, kaj la regxo David faris kun ili interligon en HXebron antaux la Eternulo; kaj ili sanktoleis Davidon regxo super Izrael.
5:4 La agxon de tridek jaroj havis David, kiam li farigxis regxo; kvardek jarojn li regxis.
5:5 En HXebron li regxis super Jehuda sep jarojn kaj ses monatojn, kaj en Jerusalem li regxis tridek tri jarojn super la tuta Izrael kaj Jehuda.
5:6 Kaj la regxo kun siaj viroj iris al Jerusalem, kontraux la Jebusidojn, la logxantojn de tiu lando. Sed ili diris al David:Vi ne eniros cxi tien, cxar blinduloj kaj lamuloj vin rebatos; tio signifis:David ne venos cxi tien.
5:7 Sed David venkoprenis la fortikajxon Cion, tio estas, la urbon de David.
5:8 Kaj David diris en tiu tago:CXiu, kiu frapas la Jebusidojn, ekstermu la akvotubojn, kaj la blindulojn kaj la lamulojn, kiujn malamas la animo de David. Tial oni diras:Blindulo kaj lamulo ne venos en la domon.
5:9 Kaj David eklogxis en la fortikajxo, kaj donis al gxi la nomon:Urbo de David. Kaj David konstruis cxirkauxe, komencante de Milo kaj internen.
5:10 Kaj David farigxadis cxiam pli kaj pli granda; kaj la Eternulo, Dio Cebaot, estis kun li.
5:11 Kaj HXiram, regxo de Tiro, sendis senditojn al David, kaj cedrajn arbojn, kaj cxarpentistojn kaj masonistojn; kaj ili konstruis domon al David.
5:12 Kaj David konsciis, ke la Eternulo fortikigis lin kiel regxon super Izrael, kaj ke Li altigis lian regnon pro Sia popolo Izrael.
5:13 Kaj David prenis ankoraux kromvirinojn kaj edzinojn el Jerusalem post sia veno el HXebron. Kaj naskigxis al David ankoraux filoj kaj filinoj.
5:14 Jen estas la nomoj de tiuj, kiuj naskigxis al li en Jerusalem:SXamua kaj SXobab kaj Natan kaj Salomono
5:15 kaj Jibhxar kaj Elisxua kaj Nefeg kaj Jafia
5:16 kaj Elisxama kaj Eljada kaj Elifelet.
5:17 Kiam la Filisxtoj auxdis, ke oni sanktoleis Davidon regxo super Izrael,  cxiuj Filisxtoj iris, por sercxi Davidon. David auxdis pri tio, kaj eniris en la fortikajxon.
5:18 Kaj la Filisxtoj venis kaj okupis lokon en la valo Refaim.
5:19 Kaj David demandis la Eternulon, dirante:CXu mi iru kontraux la Filisxtojn? cxu Vi transdonos ilin en mian manon? Kaj la Eternulo diris al David:Iru, cxar Mi certe transdonos la Filisxtojn en vian manon.
5:20 Tiam David venis al la loko Baal-Peracim, kaj David tie venkobatis ilin;  kaj li diris:La Eternulo disbatis miajn malamikojn antaux mi, kiel oni disbatas akvon. Tial oni donis al tiu loko la nomon Baal-Peracim.
5:21 Kaj ili lasis tie siajn diojn, kaj forportis ilin David kaj liaj viroj.
5:22 Kaj denove venis la Filisxtoj kaj okupis lokon en la valo Refaim.
5:23 Kaj kiam David demandis la Eternulon, Li diris:Ne iru; turnu vin post ilin, kaj venu al ili de la flanko de la morusarboj;
5:24 kaj kiam vi ekauxdos la sonon de pasxoj sur la supro de la morusarboj,  tiam ataku; cxar tiam la Eternulo eliris antaux vi, por frapi la tendaron de la Filisxtoj.
5:25 Kaj David faris tiel, kiel ordonis al li la Eternulo; kaj li venkobatis la Filisxtojn de Geba gxis Gezer.
6:1 Kaj denove David kolektis cxiujn elektitojn en Izrael, tridek mil.
6:2 Kaj David, kaj la tuta popolo, kiu estis kun li, levigxis kaj iris el Baale-Jehuda, por venigi de tie la keston de Dio, kiu estas nomata per la nomo de la Eternulo Cebaot, kiu sidas sur la keruboj.
6:3 Kaj oni veturigis la keston de Dio sur nova veturilo, kaj prenis gxin el la domo de Abinadab, kiu estis en Gibea. Kaj Uza kaj Ahxjo, filoj de Abinadab, kondukis la novan veturilon.
6:4 Kaj oni prenis gxin el la domo de Abinadab en Gibea kun la kesto de Dio,  kaj Ahxjo iris antaux la kesto.
6:5 Kaj David kaj la tuta domo de Izrael ludis antaux la Eternulo per cxiaj instrumentoj el cipreso, per harpoj, psalteroj, tamburinoj, sistroj, kaj cimbaloj.
6:6 Kiam ili venis al la drasxejo de Nahxon, Uza etendis sian manon al la kesto de Dio kaj ekkaptis gxin, cxar la bovoj klinpusxis gxin.
6:7 Tiam ekflamis la kolero de la Eternulo kontraux Uza, kaj Dio mortigis lin tie pro la peko, kaj li mortis tie apud la kesto de Dio.
6:8 Kaj afliktigxis David pro tio, ke la Eternulo frapis Uzan, kaj li donis al tiu loko la nomon Perec-Uza, gxis la nuna tago.
6:9 Kaj ektimis David la Eternulon en tiu tago, kaj diris:Kiamaniere venos al mi la kesto de la Eternulo?
6:10 Kaj David ne volis transportigi al si la keston de la Eternulo en la urbon de David, kaj David direktis gxin en la domon de Obed-Edom, la Gatano.
6:11 Kaj la kesto de la Eternulo restis en la domo de Obed-Edom, la Gatano,  dum tri monatoj; kaj la Eternulo benis Obed-Edomon kaj lian tutan domon.
6:12 Kaj oni sciigis al la regxo David, dirante:La Eternulo benis la domon de Obed-Edom, kaj cxion, kio apartenas al li, pro la kesto de Dio. Tiam David iris, kaj transportis la keston de Dio el la domo de Obed-Edom en la urbon de David kun gxojo.
6:13 Kaj cxiufoje, kiam la portantoj de la kesto de la Eternulo trapasxis ses pasxojn, li oferbucxis bovon kaj grasan sxafon.
6:14 Kaj David dancis per cxiuj fortoj antaux la Eternulo, kaj David estis zonita per lina efodo.
6:15 Kaj David kaj la tuta domo de Izrael kondukis la keston de la Eternulo kun gxojkriado kaj trumpetado.
6:16 Kiam la kesto de la Eternulo venis en la urbon de David, Mihxal, la filino de Saul, rigardis tra la fenestro; kaj kiam sxi vidis, ke la regxo David saltas kaj dancas antaux la Eternulo, sxi ekmalestimis lin en sia koro.
6:17 Kaj oni alportis la keston de la Eternulo, kaj metis gxin sur gxian lokon meze de la tendo, kiun David starigis por gxi; kaj David alportis antaux la Eternulo bruloferojn kaj pacoferojn.
6:18 Kiam David finis la oferadon de la bruloferoj kaj de la pacoferoj, li benis la popolon en la nomo de la Eternulo Cebaot.
6:19 Kaj li disdonis al la tuta popolo, al la tuta amaso de la Izraelidoj,  kiel al la viroj, tiel ankaux al la virinoj, al cxiu po unu bulo da pano, po unu porcio da viando, kaj po unu peniko da sekvinberoj. Kaj la tuta popolo iris cxiu al sia domo.
6:20 Kiam David revenis, por beni sian domon, Mihxal, filino de Saul, eliris renkonte al David, kaj diris:Kiel majesta estis hodiaux la regxo de Izrael,  kiu elmontris sin hodiaux antaux la okuloj de la sklavinoj de siaj servantoj,  kiel sin elmontras iu el la publikaj dancistoj!
6:21 Sed David diris al Mihxal:Antaux la Eternulo, kiu preferis min antaux via patro kaj antaux lia tuta domo, ordonante al mi esti estro super la popolo de la Eternulo, super Izrael, antaux la Eternulo mi ludis.
6:22 Kaj mi senvalorigos min ankoraux pli ol tio, kaj mi humiligos min antaux miaj okuloj; kaj tamen inter la sklavinoj, pri kiuj vi parolis, mi estos honorata.
6:23 Kaj Mihxal, la filino de Saul, ne havis infanojn gxis la tago de sxia morto.
7:1 Kiam la regxo logxis en sia domo, kaj la Eternulo donis al li ripozon rilate cxiujn liajn malamikojn cxirkauxe,
7:2 la regxo diris al la profeto Natan:Vidu, mi logxas en domo cedroligna,  kaj la kesto de Dio restas inter tapisxoj.
7:3 Kaj Natan diris al la regxo:CXion, kio estas en via koro, iru kaj faru,  cxar la Eternulo estas kun vi.
7:4 Sed en tiu sama nokto aperis vorto de la Eternulo al Natan, dirante:
7:5 Iru, kaj diru al Mia servanto David:Tiele diris la Eternulo:CXu vi konstruos al Mi domon por Mia logxado?
7:6 CXar Mi ne logxis en domo de post tiu tago, kiam Mi elkondukis la Izraelidojn el Egiptujo, gxis la nuna tempo; sed Mi migradis en tendo kaj en tabernaklo.
7:7 Kien ajn Mi iris kun cxiuj Izraelidoj, cxu Mi diris ecx unu vorton al iu el la triboj de Izrael, al kiu Mi ordonis pasxti Mian popolon Izrael,  dirante:Kial vi ne konstruis por Mi cedrolignan domon?
7:8 Kaj nun diru jenon al Mia servanto David:Tiele diras la Eternulo Cebaot:Mi prenis vin el sxafejo, de sxafoj, por ke vi estu estro super Mia popolo Izrael;
7:9 kaj Mi estis kun vi cxie, kien vi iris; kaj Mi ekstermis cxiujn viajn malamikojn antaux vi, kaj Mi faris al vi grandan nomon, egalan al la nomoj de la potenculoj sur la tero;
7:10 kaj Mi arangxis lokon por Mia popolo Izrael; kaj Mi plantis gxin, ke gxi logxu trankvile sur sia loko kaj ne tremu plu; kaj malbonuloj ne plu premos gxin, kiel antauxe;
7:11 kaj de post tiu tempo, kiam Mi starigis jugxistojn super Mia popolo Izrael kaj donis al vi trankvilecon rilate cxiujn viajn malamikojn, la Eternulo sciigis al vi, ke domon konstruos al vi la Eternulo.
7:12 Kiam finigxos viaj tagoj kaj vi kusxigxos kun viaj patroj, Mi starigos post vi vian idon, kiu eliros el via ventro; kaj Mi fortikigos lian regnon.
7:13 Li konstruos domon al Mia nomo; kaj Mi fortikigos la tronon de lia regno por eterne.
7:14 Mi estos al li patro, kaj li estos al Mi filo; se li faros malbonagon,  Mi punos lin per vergo de homoj kaj per batoj de homoj.
7:15 Kaj Mia favorkoreco ne deturnigxos de li, kiel Mi deturnis gxin de Saul,  kiun Mi forigis antaux vi.
7:16 Kaj fidinda estos via domo kaj via regno eterne antaux vi; via trono estos fortikigita por eterne.
7:17 Konforme al cxiuj cxi tiuj vortoj kaj konforme al cxi tiu tuta vizio Natan parolis al David.
7:18 Kaj venis la regxo David kaj sidigxis antaux la Eternulo, kaj diris:Kiu estas mi, mia Sinjoro, ho Eternulo, kaj kio estas mia domo, ke Vi venigis min gxis cxi tie?
7:19 Sed ecx tio estis nesuficxa antaux Vi, mia Sinjoro, ho Eternulo, kaj Vi parolis pri la domo de Via sklavo ecx por la malproksima estonteco, laux la maniero de homo, mia Sinjoro, ho Eternulo.
7:20 Kion pli David povas diri al Vi? Vi konas ja Vian sklavon, mia Sinjoro,  ho Eternulo.
7:21 Pro Via vorto kaj laux Via koro Vi faris tiun tutan grandajxon, por montri al Via sklavo.
7:22 Pro tio Vi estas granda, ho Dio Eternulo; cxar ne ekzistas simila al Vi,  kaj ne ekzistas Dio krom Vi, laux cxio, kion ni auxdis per niaj oreloj.
7:23 Kaj kiu estas simila al Via popolo Izrael, la sola popolo sur la tero,  koncerne kiun Dio iris, por elacxeti gxin al Si kiel popolon, kaj fari al Si nomon, kaj fari grandajxojn por Vi kaj timindajxojn por Via tero, antaux Via popolo, kiun Vi liberigis al Vi el Egiptujo, de gxiaj popoloj kaj gxiaj dioj?
7:24 Kaj Vi starigis al Vi Vian popolon Izrael, por ke gxi estu por Vi popolo por eterne; kaj Vi, ho Eternulo, faris Vin Dio por gxi.
7:25 Kaj nun, ho Dio Eternulo, la vorton, kiun Vi diris pri Via sklavo kaj pri lia domo, fortikigu por eterne, kaj Vi agu tiel, kiel Vi diris.
7:26 Kaj granda estu Via nomo por eterne, por ke oni diru:La Eternulo Cebaot estas Dio super Izrael. Kaj la domo de Via sklavo David estu fortikigita antaux Vi.
7:27 CXar Vi, ho Eternulo Cebaot, Dio de Izrael, sciigis al la orelo de Via sklavo, dirante:Domon mi konstruos al vi; tial Via sklavo trovis kuragxon en sia koro pregxi al Vi cxi tiun pregxon.
7:28 Kaj nun, mia Sinjoro, ho Eternulo, Vi estas Dio, kaj Viaj vortoj estas veraj; kaj Vi diris pri Via sklavo cxi tiun bonajxon.
7:29 Nun komencu beni la domon de Via sklavo, ke gxi restu eterne antaux Vi;  cxar Vi, mia Sinjoro, ho Eternulo, parolis; kaj per Via beno estos benita la domo de Via sklavo eterne.
8:1 Post tio okazis, ke David venkobatis la Filisxtojn kaj humiligis ilin,  kaj David prenis la cxefurbon el la manoj de la Filisxtoj.
8:2 Li ankaux venkobatis la Moabidojn, kaj, kusxiginte ilin sur la tero, li mezuris ilin per sxnuro; du partojn li mezuris por mortigi, kaj unu plenan mezuron por restigi vivaj. Kaj la Moabidoj submetigxis al David kaj alportis tributojn.
8:3 Kaj David venkobatis Hadadezeron, filon de Rehxob, regxon de Coba, kiam tiu iris, por restarigi sian regadon super la rivero Euxfrato.
8:4 Kaj David venkoprenis de li mil sepcent rajdantojn kaj dudek mil piedirantojn; kaj David lamigis cxiujn cxarcxevalojn, sed restigis el ili por cent cxaroj.
8:5 La Sirianoj Damaskaj venis, por helpi al Hadadezer, regxo de Coba; sed David venkobatis el la Sirianoj dudek du mil homojn.
8:6 Kaj David restigis garnizonojn en la Damaska Sirio, kaj la Sirianoj submetigxis al David kaj alportis tributojn. Kaj la Eternulo helpis al David cxie, kien li iris.
8:7 Kaj David prenis la orajn sxildojn, kiujn havis sur si la servantoj de Hadadezer, kaj alportis ilin en Jerusalemon.
8:8 Kaj el Betahx kaj el Berotaj, urboj de Hadadezer, la regxo David prenis tre multe da kupro.
8:9 Kiam Toi, regxo de HXamat, auxdis, ke David venkobatis la tutan militistaron de Hadadezer,
8:10 tiam Toi sendis sian filon Joram al la regxo David, por saluti lin, kaj gratuli lin pro tio, ke li militis kontraux Hadadezer kaj venkobatis lin (cxar Toi estis en milito kontraux Hadadezer); kaj li havis en siaj manoj vazojn argxentajn kaj vazojn orajn kaj vazojn kuprajn.
8:11 Ilin ankaux la regxo David dedicxis al la Eternulo, kune kun la argxento kaj oro, kiun li dedicxis el tio, kion li akiris de cxiuj nacioj, kiujn li venkis:
8:12 de la Sirianoj, de Moab, de la Amonidoj, de la Filisxtoj, kaj de Amalek,  kaj el la militakiro, kiun li ricevis de Hadadezer, filo de Rehxob kaj regxo de Coba.
8:13 Kaj David faris al si nomon, kiam li revenis post la venkobato de la Sirianoj en la Valo de Salo, en la nombro de dek ok mil homoj.
8:14 Kaj li starigis en Edomujo garnizonojn, en la tuta Edomujo li starigis garnizonojn; kaj cxiuj Edomidoj submetigxis al David. Kaj la Eternulo helpis al David cxie, kien li iris.
8:15 Kaj David regxis super la tuta Izrael, kaj David faradis jugxon kaj justecon al sia tuta popolo.
8:16 Joab, filo de Ceruja, estis estro de la militistaro; Jehosxafat, filo de Ahxilud, estis kronikisto;
8:17 Cadok, filo de Ahxitub, kaj Ahximelehx, filo de Ebjatar, estis pastroj;  kaj Seraja estis skribisto;
8:18 Benaja, filo de Jehojada, estis super la Keretidoj kaj la Peletidoj; kaj la filoj de David estis pastroj.
9:1 Kaj David diris:CXu ekzistas ankoraux iu, kiu restis el la domo de Saul,  ke mi povu fari al li favorkorajxon pro Jonatan?
9:2 El la domo de Saul estis servanto, kies nomo estis Ciba; kaj oni vokis lin al David, kaj la regxo diris al li:CXu vi estas Ciba? Kaj tiu respondis:Mi, via sklavo.
9:3 Tiam la regxo diris:CXu ekzistas ankoraux iu el la domo de Saul, ke mi povu fari al li favorkorajxon en la nomo de Dio? Kaj Ciba diris al la regxo:Ekzistas ankoraux filo de Jonatan, lamulo.
9:4 Kaj la regxo diris al li:Kie li estas? Kaj Ciba diris al la regxo:Jen li estas en la domo de Mahxir, filo de Amiel, en Lo-Debar.
9:5 Tiam la regxo David sendis, kaj venigis lin el la domo de Mahxir, filo de Amiel, el Lo-Debar.
9:6 Kaj venis Mefibosxet, filo de Jonatan, filo de Saul, al David, kaj jxetis sin vizagxaltere kaj adorklinigxis. Kaj David diris:Mefibosxet! Kaj tiu diris:Jen mi estas, via sklavo.
9:7 Kaj David diris al li:Ne timu, cxar mi estos por vi favorkora pro via patro Jonatan, kaj mi redonos al vi cxiujn kampojn de via patro Saul, kaj vi mangxados cxiam cxe mia tablo.
9:8 Kaj tiu adorklinigxis, kaj diris:Kio estas via sklavo, ke vi vin turnas al senviva hundo, kiel mi estas?
9:9 Kaj la regxo alvokis Ciban, la servanton de Saul, kaj diris al li:CXion,  kio apartenis al Saul kaj al lia tuta domo, mi donas al la filo de via sinjoro;
9:10 prilaboradu do por li la teron, vi kaj viaj filoj kaj viaj servantoj,  kaj rikoltadu, por ke la filo de via sinjoro havu panon por mangxado; sed Mefibosxet, filo de via sinjoro, mangxados cxiam cxe mia tablo. Kaj Ciba havis dek kvin filojn kaj dudek servantojn.
9:11 Kaj Ciba diris al la regxo:CXion, kion mia sinjoro la regxo ordonas al sia sklavo, via sklavo faros. Kaj Mefibosxet mangxados cxe mia tablo egale al la filoj de la regxo.
9:12 Mefibosxet havis malgrandan filon, kies nomo estis Mihxa. Kaj cxiuj,  kiuj logxis en la domo de Ciba, estis servantoj al Mefibosxet.
9:13 Kaj Mefibosxet logxis en Jerusalem, cxar li cxiam mangxadis cxe la tablo de la regxo. Kaj li estis lama je siaj ambaux piedoj.
10:1 Okazis poste, ke mortis la regxo de la Amonidoj, kaj lia filo HXanun farigxis regxos anstataux li.
10:2 Tiam David diris:Mi estos favorkora al HXanun, filo de Nahxasx, konforme al tio, kiel lia patro agis favorkore koncerne min. Kaj David sendis, por konsoli lin per siaj servantoj pri lia patro. Kaj la servantoj de David venis en la landon de la Amonidoj.
10:3 Sed la eminentuloj de la Amonidoj diris al sia sinjoro HXanun:CXu efektive David deziras honori vian patron antaux vi, ke li sendis al vi konsolantojn? cxu ne por pristudi la urbon, esplorrigardi kaj ruinigi gxin,  David sendis al vi siajn servantojn?
10:4 Tiam HXanun prenis la servantojn de David, kaj forrazis al ili duonon de la barbo, kaj detrancxis iliajn vestojn gxis duono, gxis la lumboj, kaj foririgis ilin.
10:5 Kiam oni tion raportis al David, li sendis al ili renkonte, cxar tiuj homoj tre hontis. Kaj la regxo diris:Restu en Jerihxo, gxis rekreskos viaj barboj, kaj tiam revenu.
10:6 Kiam la Amonidoj vidis, ke ili indignigis Davidon, tiam la Amonidoj sendis kaj dungis Sirianojn el Bet-Rehxob kaj Sirianojn el Coba, dudek mil piedirantojn, kaj de la regxo de Maahxa mil homojn kaj de Tob dek du mil homojn.
10:7 Kiam David auxdis pri tio, li sendis Joabon kaj la tutan armeon da kuragxuloj.
10:8 Kaj eliris la Amonidoj kaj batalarangxigxis cxe la enirejo de la pordego; kaj la Sirianoj el Coba kaj el Rehxob kaj la viroj de Tob kaj de Maahxa estis aparte, sur la kampo.
10:9 Kiam Joab vidis, ke li havos kontraux si batalon antauxe kaj malantauxe,  li faris elekton el cxiuj plejbravuloj en Izrael kaj batalarangxis ilin kontraux la Sirianoj;
10:10 kaj la ceteran parton de la popolo li komisiis al sia frato Abisxaj,  kaj batalarangxis ilin kontraux la Amonidoj.
10:11 Kaj li diris:Se la Sirianoj superfortos min, tiam vi donos al mi helpon; sed se la Amonidoj superfortos vin, tiam mi iros, por helpi vin.
10:12 Estu kuragxa, kaj ni tenu nin forte por nia popolo kaj por la urboj de nia Dio; kaj la Eternulo faru tion, kio placxos al Li.
10:13 Kaj Joab, kun la popolo, kiu estis kun li, komencis la batalon kontraux la Sirianoj; kaj cxi tiuj forkuris antaux li.
10:14 Kiam la Amonidoj vidis, ke la Sirianoj forkuris, ili ankaux forkuris antaux Abisxaj, kaj foriris en la urbon. Tiam Joab returnis sin de la Amonidoj, kaj venis Jerusalemon.
10:15 Kiam la Sirianoj vidis, ke ili estas venkobatitaj de la Izraelidoj, ili kolektigxis en unu loko.
10:16 Kaj Hadadezer sendis, kaj elirigis la Sirianojn transriverajn; kaj ili venis en HXelamon; kaj SXobahx, militestro de Hadadezer, ilin kondukis.
10:17 Kiam tio estis raportita al David, li kolektis cxiujn Izraelidojn, kaj transiris Jordanon kaj venis en HXelamon. Kaj la Sirianoj arangxis sin kontraux David kaj ekbatalis kontraux li.
10:18 Kaj la Sirianoj forkuris antaux Izrael, kaj David mortigis el la Sirianoj sepcent cxaristojn kaj kvardek mil rajdantojn; ankaux SXobahxon, la militestron, li frapis, kaj tiu mortis tie.
10:19 Kiam cxiuj regxoj, kiuj servis Hadadezeron, vidis, ke ili estas venkobatitaj de la Izraelidoj, ili faris pacon kun la Izraelidoj kaj submetigxis al ili. Kaj la Sirianoj timis helpi plu al la Amonidoj.
11:1 Post unu jaro, en la tempo, kiam la regxoj eliras milite, David sendis Joabon kune kun siaj servantoj kaj kun cxiuj Izraelidoj; kaj ili faris ruinigadon inter la Amonidoj, kaj siegxis Raban. Sed David restis en Jerusalem.
11:2 Okazis, ke vespere David levigxis de sia kusxejo kaj ekpromenis sur la tegmento de la regxa domo; kaj li ekvidis de la tegmento virinon, kiu sin lavis; kaj la virino estis tre belaspekta.
11:3 Kaj David sendis, por demandi pri la virino; kaj oni diris al li, ke sxi estas Bat-SXeba, filino de Eliam, kaj edzino de Urija, la HXetido.
11:4 Tiam David sendis senditojn, por preni sxin; kaj sxi venis al li, kaj li kusxis kun sxi; kiam sxi repurigxis de sia malpureco, sxi revenis en sian domon.
11:5 Kaj la virino gravedigxis, kaj sxi sendis, por sciigi Davidon,  dirante:Mi gravedigxis.
11:6 Tiam David sendis al Joab, por diri:Sendu al mi Urijan, la HXetidon. Kaj Joab sendis Urijan al David.
11:7 Kiam Urija venis al li, David demandis pri la farto de Joab kaj pri la farto de la popolo kaj pri la sukceso de la milito.
11:8 Kaj David diris al Urija:Iru en vian domon, kaj lavu viajn piedojn. Kaj Urija eliris el la domo de la regxo, kaj lin sekvis donacoj de la regxo.
11:9 Sed Urija dormis cxe la enirejo de la domo de la regxo, kune kun cxiuj servantoj de lia sinjoro, kaj li ne iris en sian domon.
11:10 Kaj oni raportis al David, dirante:Urija ne iris en sian domon. Tiam David diris al Urija:Vi venis ja de la vojo; kial do vi ne iris en vian domon?
11:11 Kaj Urija respondis al David:La kesto kaj Izrael kaj Jehuda trovigxas en tendoj, kaj mia sinjoro Joab kaj la servantoj de mia sinjoro bivakas sur la kampo; kaj cxu mi irus en mian domon, por mangxi kaj trinki, kaj kusxi kun mia edzino? mi jxuras per via vivo kaj per la vivo de via animo, ke mi ne faros tion.
11:12 Tiam David diris al Urija:Restu cxi tie ankoraux hodiaux, kaj morgaux mi forliberigos vin. Kaj Urija restis en Jerusalem tiun tagon kaj la sekvantan.
11:13 Kaj David invitis lin, ke li mangxu kaj trinku cxe li, kaj ebriigis lin. Vespere li eliris, por dormi sur sia kusxejo kun la servantoj de sia sinjoro, sed en sian domon li ne iris.
11:14 Matene David skribis leteron al Joab, kaj sendis gxin per Urija.
11:15 Kaj en la letero li skribis jenon:Metu Urijan en la fronton de la plej forta batalo, kaj deturnigxu de li, ke li estu frapita kaj mortu.
11:16 Tial, kiam Joab siegxis la urbon, li metis Urijan sur la lokon, pri kiu li sciis, ke tie estas la plej fortaj viroj.
11:17 Kiam la logxantoj de la urbo eliris kaj ekbatalis kontraux Joab, falis kelka nombro el la servantoj de David; kaj mortis ankaux Urija, la HXetido.
11:18 Joab sendis kaj raportigis al David cxiujn cirkonstancojn de la batalo.
11:19 Kaj al la sendito li donis jenan ordonon:Kiam vi finos raporti al la regxo cxiujn cirkonstancojn de la batalo,
11:20 kaj la regxo ekkoleros, kaj diros:Kial vi alproksimigxis al la urbo,  por batali? cxu vi ne sciis, ke oni pafos de la muro?
11:21 kiu mortigis Abimelehxon, filon de Jerubesxet? cxu ne virino jxetis sur lin de la muro muelsxtonon, ke li mortis en Tebec? kial vi alproksimigxis al la muro? tiam diru:Ankaux via servanto Urija, la HXetido, mortis.
11:22 La sendito iris, kaj venis kaj raportis al David cxion, por kio sendis lin Joab.
11:23 Kaj la sendito diris al David:Kiam tiuj homoj montrigxis pli fortaj ol ni kaj eliris kontraux nin sur la kampon, ni komencis premi ilin al la enirejo en la pordegon;
11:24 tiam la pafistoj pafis sur viajn servantojn de sur la muro, kaj pereis kelkaj el la servantoj de la regxo, kaj ankaux via servanto Urija, la HXetido, mortis.
11:25 Tiam David diris al la sendito:Tiel diru al Joab:Ne afliktigxu pro tio,  ke la glavo formangxas jen tiun, jen alian; plifortigu vian militon kontraux la urbo kaj detruu gxin, kaj estu kuragxa.
11:26 Kiam la edzino de Urija auxdis, ke mortis sxia edzo Urija, sxi funebris pro sia edzo.
11:27 Kiam pasis la funebro, David sendis, kaj prenis sxin en sian domon; kaj sxi farigxis lia edzino, kaj sxi naskis al li filon. Sed la faro, kiun faris David, malplacxis al la Eternulo.
12:1 Kaj la Eternulo sendis al David Natanon, kaj cxi tiu venis al li, kaj diris al li:En unu urbo estis du viroj, unu ricxulo kaj la dua malricxulo;
12:2 la ricxulo havis tre multe da sxafoj kaj da bovoj;
12:3 kaj la malricxulo havis nenion, krom unu malgranda sxafeto, kiun li acxetis kaj nutris, kaj gxi elkreskis cxe li kaj cxe liaj infanoj kune kun ili; el lia peco gxi mangxadis, el lia kaliko gxi trinkadis, kaj sur lia sino gxi dormadis, kaj gxi estis por li kiel filino.
12:4 Sed venis gasto al la ricxa homo, kaj cxi tiu domagxis preni el siaj sxafoj aux el siaj bovoj, por prepari ion por la gasto, kiu venis al li, kaj li prenis la sxafeton de la viro malricxa, kaj preparis gxin por la homo, kiu venis al li.
12:5 Tiam forte ekflamis la kolero de David kontraux tiu homo, kaj li diris al Natan:Mi jxuras per la Eternulo, ke morti devas la homo, kiu tion faris;
12:6 kaj pro la sxafeto li repagu kvaroble, pro tio, ke li faris tion kaj ke li agis senkompate.
12:7 Tiam Natan diris al David:Vi estas tiu homo. Tiele diris la Eternulo,  Dio de Izrael:Mi sanktoleis vin regxo super Izrael, kaj Mi savis vin el la mano de Saul,
12:8 kaj Mi donis al vi la domon de via sinjoro kaj la edzinojn de via sinjoro sur vian sinon, kaj Mi donis al vi la domon de Izrael kaj Jehuda; kaj se tio ne suficxus, Mi aldonus ankoraux tion kaj alian.
12:9 Kial do vi malsxatis la vorton de la Eternulo, farante malbonon antaux Liaj okuloj? Urijan, la HXetidon, vi mortigis per glavo, kaj lian edzinon vi prenis al vi kiel edzinon, post kiam vi lin mortigis per glavo de la Amonidoj.
12:10 Nun ne malaperos el via domo la glavo eterne, pro tio, ke vi malsxatis Min, kaj prenis la edzinon de Urija, la HXetido, ke sxi estu via edzino.
12:11 Tiele diris la Eternulo:Jen Mi venigos sur vin malbonon el via domo;  kaj Mi prenos viajn edzinojn antaux viaj okuloj, kaj fordonos al via konkuranto, kaj li kusxos kun viaj edzinoj antaux cxi tiu suno.
12:12 CXar vi agis sekrete; sed Mi faros tiun aferon antaux la tuta Izrael kaj antaux la suno.
12:13 Tiam David diris al Natan:Mi pekis antaux la Eternulo. Kaj Natan diris al David:La Eternulo forigis vian pekon, vi ne mortos;
12:14 sed cxar vi per tiu faro incitis la malamikojn de la Eternulo, tial la filo, kiu naskigxis al vi, mortos.
12:15 Kaj Natan iris en sian domon.  Kaj la Eternulo frapis la infanon, kiun la edzino de Urija naskis al David,  kaj gxi dangxere malsanigxis.
12:16 Kaj David ekpregxis al la Eternulo pri la infano; kaj David fastis, kaj li eniris, kaj pasigis la nokton sur la tero.
12:17 Kaj ekinsistis super li la plejagxuloj de lia domo, por igi lin levigxi de la tero; sed li ne volis, kaj li ne mangxis kun ili.
12:18 En la sepa tago la infano mortis. Kaj la servantoj de David timis sciigi al li, ke la infano mortis; cxar ili pensis:Jen dum la infano ankoraux vivis, ni parolis al li, kaj li ne auxskultis nian vocxon; kiel do ni diros al li, ke la infano mortis? li faros ian malbonon.
12:19 Sed kiam David vidis, ke liaj servantoj murmuretas inter si, li komprenis, ke la infano mortis; kaj David diris al siaj servantoj:CXu la infano mortis? Kaj ili respondis:GXi mortis.
12:20 Tiam David levigxis de la tero, lavis sin kaj oleis sin kaj sxangxis siajn vestojn, kaj iris en la domon de la Eternulo, kaj adorklinigxis. Poste li venis en sian domon; li petis, ke oni donu al li panon, kaj li mangxis.
12:21 Tiam diris al li liaj servantoj:Kion signifas tio, kion vi faris? dum la infano estis ankoraux vivanta, vi fastis kaj ploris; kaj kiam la infano mortis, vi levigxis kaj mangxis!
12:22 Kaj li respondis:Dum la infano ankoraux vivis, mi fastis kaj ploris;  cxar mi pensis:Kiu scias? eble la Eternulo indulgos min kaj la infano vivos.
12:23 Sed nun gxi mortis; por kio do mi fastos? cxu mi povas ankoraux revenigi gxin? mi iros al gxi, sed gxi ne revenos al mi.
12:24 Kaj David konsolis sian edzinon Bat-SXeba, kaj envenis al sxi kaj kusxis kun sxi; kaj sxi naskis filon, kaj li donis al li la nomon Salomono;  kaj la Eternulo lin amis.
12:25 Kaj li transdonis lin en la manojn de la profeto Natan; cxi tiu donis al li la nomon Jedidja, pro la Eternulo.
12:26 Joab ekmilitis kontraux Raba de la Amonidoj, kaj venkoprenis la regxan urbon.
12:27 Kaj Joab sendis senditojn al David, kaj dirigis:Mi militis kontraux Raba, kaj mi venkoprenis la urbon de akvoj;
12:28 nun kolektu la reston de la popolo, kaj siegxu la urbon kaj prenu gxin;  cxar alie, se mi prenus la urbon, oni nomus gxin per mia nomo.
12:29 Tiam David kolektis la tutan popolon, kaj iris al Raba, kaj militis kontraux gxi kaj prenis gxin.
12:30 Kaj li prenis la kronon de Malkam de lia kapo; gxi havis la pezon de kikaro da oro; en gxi estis multekosta sxtono, kiu transiris sur la kapon de David. Kaj da militakirajxo li elportis el la urbo tre multe.
12:31 Kaj la popolon, kiu tie estis, li elirigis, kaj metis gxin al segiloj kaj al feraj drasxiloj kaj al feraj hakiloj kaj forkondukis al brikfarejoj.  Tiele li agis kun cxiuj urboj de la Amonidoj. Kaj David kaj la tuta popolo revenis Jerusalemon.
13:1 Poste okazis jeno:Absxalom, filo de David, havis belan fratinon, kies nomo estis Tamar; sxin ekamis Amnon, filo de David.
13:2 Kaj Amnon suferis multe kaj preskaux malsanigxis pro sia fratino Tamar;  cxar sxi estis virgulino, kaj al Amnon sxajnis malfacile fari ion al sxi.
13:3 Sed Amnon havis amikon, kies nomo estis Jonadab, filo de SXimea, frato de David; kaj Jonadab estis homo tre sagxa.
13:4 Kaj li diris al li:Kial vi tiel malgrasigxas, ho regxido, kun cxiu tago?  cxu vi ne diros al mi? Kaj Amnon diris al li:Tamaron, fratinon de mia frato Absxalom, mi amas.
13:5 Tiam Jonadab diris al li:Kusxigxu en vian liton, kaj sxajnigu vin malsana; kaj kiam venos via patro, por vidi vin, diru al li:Mi petas, ke mia fratino Tamar venu, kaj sxi donu al mi mangxi kaj sxi pretigu antaux mi la mangxajxon, por ke mi vidu kaj mi mangxu el sxiaj manoj.
13:6 Amnon kusxigxis, kaj sxajnigis sin malsana; kaj venis la regxo, por vidi lin, kaj Amnon diris al la regxo:Mi petas, ke venu mia fratino Tamar, kaj ke sxi pretigu antaux miaj okuloj du kuketojn, por ke mi mangxu el sxiaj manoj.
13:7 Tiam David sendis al Tamar en la domon, por diri:Iru, mi petas, en la domon de via frato Amnon, kaj pretigu al li mangxajxon.
13:8 Kaj Tamar iris en la domon de sia frato Amnon; li kusxis. Kaj sxi prenis paston, knedis gxin, preparis antaux liaj okuloj, kaj bakis la kuketojn.
13:9 Kaj sxi prenis la paton, kaj elskuis antaux li; sed li ne volis mangxi.  Kaj Amnon diris:Forigu de mi cxiujn. Kaj cxiuj eliris de li.
13:10 Tiam Amnon diris al Tamar:Alportu la mangxajxon en la internan cxambron, por ke mi mangxu el viaj manoj. Tamar prenis la kuketojn, kiujn sxi faris, kaj alportis ilin al sia frato Amnon en la internan cxambron.
13:11 Sed, kiam sxi ilin alportis al li por mangxi, li kaptis sxin, kaj diris al sxi:Venu, kusxigxu kun mi, mia fratino.
13:12 Tiam sxi diris al li:Ne, mia frato, ne perfortu min; cxar tiel ne estas farate en Izrael; ne faru tian malnoblajxon.
13:13 Kien mi irus kun mia malhonoro? kaj vi farigxus kiel iu el la malnobluloj en Izrael. Parolu kun la regxo, mi petas; kaj li ne rifuzos min al vi.
13:14 Sed li ne volis obei sxiajn vortojn, kaj kaptis sxin kaj perfortis sxin kaj kusxis kun sxi.
13:15 Post tio Amnon ekmalamis sxin per tre granda malamo; pli granda estis la malamo, kiun li eksentis al sxi, ol la amo, kiun li antauxe havis por sxi.  Kaj Amnon diris al sxi:Levigxu, foriru.
13:16 Kaj sxi diris al li:Se vi forpelas min, tiam cxi tiu granda malbono estas pli granda, ol la alia, kiun vi faris al mi. Sed li ne volis auxskulti sxin.
13:17 Kaj li alvokis sian junulon-servanton, kaj diris:Forpelu de mi cxi tiun for, kaj sxlosu la pordon post sxi.
13:18 SXi havis sur si diverskoloran veston, cxar per tiaj tunikoj vestadis sin la filinoj de la regxo. Kaj lia servanto elkondukis sxin eksteren kaj sxlosis la pordon post sxi.
13:19 Tiam Tamar prenis cindron sur sian kapon, kaj la diverskoloran veston,  kiu estis sur sxi, sxi dissxiris; kaj sxi metis sian manon sur sian kapon,  kaj iris kaj kriis.
13:20 Kaj diris al sxi sxia frato Absxalom:CXu via frato Amnon estis kun vi?  nun, mia fratino, silentu; li estas via frato; ne tro afliktigxu pro tiu afero. Kaj Tamar restis malgxoja en la domo de sia frato Absxalom.
13:21 Kiam la regxo David auxdis cxion cxi tion, li tre koleris.
13:22 Absxalom parolis kun Amnon nek malbonon nek bonon; cxar Absxalom malamis Amnonon pro tio, ke li perfortis lian fratinon Tamar.
13:23 Okazis post du jaroj, ke oni tondis la sxafojn cxe Absxalom en Baal-  HXacor, kiu estas apud Efraim; kaj Absxalom invitis cxiujn filojn de la regxo.
13:24 Kaj Absxalom venis al la regxo, kaj diris:Jen oni tondas cxe via sklavo; mi petas, ke la regxo kun siaj servantoj venu al via sklavo.
13:25 Sed la regxo diris al Absxalom:Ne, mia filo, ni ne iros cxiuj, por ke ni ne estu sxargxo por vi. Tiu insiste lin petis; sed li ne volis iri, li nur benis lin.
13:26 Tiam Absxalom diris:Se ne, tiam almenaux mia frato Amnon iru kun ni.  Kaj la regxo diris al li:Por kio li iru kun vi?
13:27 Sed Absxalom insiste lin petis; tial li lasis iri kun li Amnonon kaj cxiujn filojn de la regxo.
13:28 Kaj Absxalom ordonis al siaj servantoj jene:Rigardu, mi petas, kiam la koro de Amnon gajigxos de vino, kaj mi diros al vi, ke vi frapu Amnonon, tiam mortigu lin, ne timu; cxar ja mi ordonis al vi; estu senhezitaj kaj kuragxaj.
13:29 Kaj la servantoj de Absxalom faris al Amnon, kiel ordonis Absxalom.  Tiam levigxis cxiuj filoj de la regxo, kaj sidigxis cxiu sur sia mulo kaj forkuris.
13:30 Kiam ili estis ankoraux sur la vojo, al David venis la famo, ke Absxalom mortigis cxiujn filojn de la regxo kaj neniu el ili restis.
13:31 La regxo levigxis, kaj dissxiris siajn vestojn, kaj kusxigxis sur la tero; kaj cxiuj liaj servantoj staris kun dissxiritaj vestoj.
13:32 Tiam ekparolis Jonadab, filo de SXimea, frato de David, kaj diris:Mia sinjoro ne diru, ke cxiuj junuloj filoj de la regxo estas mortigitaj; cxar nur Amnon sola mortis; cxar cxe Absxalom tio estis decidita de post la tago,  kiam tiu perfortis lian fratinon Tamar.
13:33 Kaj nun mia sinjoro la regxo ne atentu la famon, kiu diras, ke cxiuj filoj de la regxo mortis; nur Amnon sola mortis.
13:34 Dume Absxalom forkuris. La gardostaranta servanto levis siajn okulojn,  kaj ekvidis, ke multe da homoj iras de la vojo malantauxa laux la deklivo de la monto.
13:35 Kaj Jonadab diris al la regxo:Jen la filoj de la regxo venas; kiel via sklavo diris, tiel farigxis.
13:36 Kiam li finis paroli, venis la filoj de la regxo, kaj ili levis sian vocxon kaj ploris; kaj ankaux la regxo kaj cxiuj liaj servantoj ploris per tre granda ploro.
13:37 Sed Absxalom forkuris, kaj venis al Talmaj, filo de Amihud, regxo de Gesxur. Kaj David funebris pro sia filo dum la tuta tempo.
13:38 Absxalom forkuris, kaj iris Gesxuron, kaj restis tie dum tri jaroj.
13:39 Kaj la regxo David forte sopiris al Absxalom; cxar li konsoligxis pri la morto de Amnon.
14:1 Joab, filo de Ceruja, rimarkis, ke la koro de la regxo plifavorigxis por Absxalom.
14:2 Kaj Joab sendis en Tekoan kaj venigis de tie sagxan virinon, kaj diris al sxi:SXajnigu vin funebranta kaj metu sur vin funebrajn vestojn, kaj ne sxmiru vin per oleo, kaj estu kiel virino, kiu jam de longe funebras pro mortinto;
14:3 kaj venu al la regxo, kaj diru al li jenon; kaj Joab inspiris al sxi,  kion sxi devas diri.
14:4 Kaj la virino el Tekoa ekparolis al la regxo, kaj jxetis sin vizagxaltere kaj adorklinigxis, kaj diris:Helpu min, ho regxo!
14:5 Kaj la regxo diris al sxi:Kio estas al vi? Kaj sxi respondis:Ho ve, mi estas vidvino, mia edzo mortis.
14:6 Sed via sklavino havis du filojn; ili ambaux ekkverelis sur la kampo,  kaj cxar estis inter ili neniu savanto, unu frapis la alian kaj mortigis lin.
14:7 Kaj jen levigxis kontraux vian sklavinon la tuta familio, dirante:Eldonu la fratmortiginton, por ke ni mortigu lin pro la animo de lia frato, kiun li mortigis, kaj ni ekstermu ankaux la heredanton. Tiel ili volas estingi mian karbon, kiu ankoraux restis, por ne restigi al mia edzo nomon nek ian restajxon sur la tero.
14:8 Tiam la regxo diris al la virino:Iru hejmen, kaj mi donos ordonon pri vi.
14:9 Sed la virino el Tekoa diris al la regxo:Sur mi, mia sinjoro, ho regxo,  estu la krimo, kaj sur la domo de mia patro; sed la regxo kaj lia trono estas senkulpaj.
14:10 Kaj la regxo diris:Alkonduku al mi tiun, kiu parolas kontraux vi, kaj li ne plu tusxos vin.
14:11 Kaj sxi diris:La regxo volu memori pri la Eternulo, lia Dio, por ke la sangovengxantoj ne faru pli da pereo kaj ne ekstermu mian filon. Li diris:Mi jxuras per la Eternulo, ke ne falos ecx haro de via filo sur la teron.
14:12 Kaj la virino diris:Permesu, ke via sklavino diru vorton al mia sinjoro la regxo. Li diris:Parolu.
14:13 Kaj la virino diris:Kial do vi tiel pensas pri la popolo de Dio?  eldirante tian vorton, la regxo farigxas kvazaux kulpulo, ke li ne revenigas sian elpeliton.
14:14 CXar ni devas morti, kaj ni similas al akvo, kiu estas versxata sur la teron kaj kiun oni ne povas enkolekti; sed Dio ne volas pereigi animon; Li pripensas, ke forpusxito ne estu forpusxata ankaux de Li.
14:15 Nur nun mi venis, por diri tion al la regxo, mia sinjoro, cxar la popolo min timigis; sed via sklavino diris al si:Mi provos paroli al la regxo; eble la regxo plenumos la vorton de sia sklavino;
14:16 eble la regxo auxskultos, por savi sian sklavinon el la mano de tiu homo, kiu volas ekstermi min kaj mian filon kune el la heredajxo de Dio.
14:17 Kaj via sklavino diris al si:La vorto de mia sinjoro la regxo donos trankvilecon; cxar kiel angxelo de Dio, tiel estas mia sinjoro la regxo, por distingi la bonon kaj malbonon; kaj la Eternulo, via Dio, estos kun vi.
14:18 Tiam ekparolis la regxo, kaj diris al la virino:Mi petas, kasxu antaux mi nenion, pri kio mi demandos vin. Kaj la virino diris:Mia sinjoro la regxo volu paroli.
14:19 Kaj la regxo diris:CXu ne la mano de Joab estas kun vi en cxio cxi tio?  Kaj la virino respondis kaj diris:Vere, kiel vivas via animo, mia sinjoro, ho regxo, ne estas eble deklinigxi dekstren nek maldekstren de cxio, kion diris mia sinjoro la regxo; cxar via sklavo Joab tion ordonis al mi, kaj li inspiris al via sklavino cxiujn cxi tiujn vortojn.
14:20 Por aliformigi la aspekton de la afero, via sklavo Joab tion faris; sed mia sinjoro estas sagxa per sagxeco de angxelo de Dio, kaj scias cxion, kio estas sur la tero.
14:21 Tiam la regxo diris al Joab:Jen mi tion faris; iru do kaj revenigu la junulon Absxalom.
14:22 Joab jxetis sin vizagxaltere kaj adorklinigxis, kaj dankis la regxon.  Kaj Joab diris:Hodiaux via sklavo scias, ke mi akiris vian favoron, mia sinjoro, ho regxo, cxar la regxo plenumis la vorton de sia sklavo.
14:23 Kaj Joab levigxis, kaj iris en Gesxuron, kaj venigis Absxalomon en Jerusalemon.
14:24 Sed la regxo diris:Li reiru en sian domon, sed mian vizagxon li ne vidu. Kaj Absxalom revenis en sian domon, sed la vizagxon de la regxo li ne vidis.
14:25 En la tuta Izrael estis neniu homo tiel famege bela, kiel Absxalom:de la plando de lia piedo gxis lia verto estis en li nenia mallauxdindajxo.
14:26 Kaj kiam li tondis sian kapon (li tondadis cxiujare, cxar la haroj farigxadis por li tro pezaj, kaj estis necese tondi), la haroj de lia kapo pezis ducent siklojn laux la regxa pesilo.
14:27 Al Absxalom naskigxis tri filoj, kaj unu filino, kies nomo estis Tamar;  sxi estis virino belaspekta.
14:28 Absxalom restis en Jerusalem du jarojn, kaj la vizagxon de la regxo li ne vidis.
14:29 Kaj Absxalom sendis al Joab, por sendi lin al la regxo; sed tiu ne volis veni al li. Li sendis ankoraux duan fojon, sed tiu ne volis veni.
14:30 Tiam li diris al siaj servantoj:Rigardu la kampoparton de Joab apud mia; li havas tie hordeon; iru, kaj forbruligu gxin per fajro. Kaj la servantoj de Absxalom forbruligis la kampoparton per fajro.
14:31 Tiam Joab levigxis, kaj venis al Absxalom en la domon, kaj diris al li:Kial viaj servantoj forbruligis per fajro mian kampoparton?
14:32 Absxalom respondis al Joab:Jen mi sendis al vi, por diri al vi:Venu cxi tien, por ke mi sendu vin al la regxo, por demandi, kial mi venis el Gesxur;  pli bone estus por mi resti tie. Nun mi volas vidi la vizagxon de la regxo;  kaj se mi havas en mi krimon, li mortigu min.
14:33 Kaj Joab iris al la regxo, kaj diris al li tion; kaj cxi tiu alvokis Absxalomon, kiu venis al la regxo, kaj adorklinigxis vizagxaltere antaux la regxo; kaj la regxo kisis Absxalomon.
15:1 Post tio Absxalom havigis al si cxaron kaj cxevalojn kaj kvindek virojn,  kiuj kuradis antaux li.
15:2 Kaj Absxalom levigxadis frue, kaj starigxadis cxe la vojo al la pordego;  kaj cxiun homon, kiu havis plendon kaj iris al la regxo por jugxo, Absxalom vokis al si, kaj diris al li:El kiu urbo vi estas? Kaj kiam tiu respondis:Via sklavo estas el tiu aux tiu tribo de Izrael,
15:3 Absxalom diris al li:Via afero estas bona kaj justa, sed ne ekzistas por vi auxskultanto cxe la regxo.
15:4 Kaj plue Absxalom parolis:Ho, kiu farus min jugxisto en la lando, por ke al mi venu cxiu homo, kiu havas plendon aux jugxan aferon, kaj por ke mi faru al li juston!
15:5 Kaj kiam iu alproksimigxis, por adorklinigxi antaux li, li etendis sian manon, kaptis lin, kaj kisis lin.
15:6 Tiel Absxalom agis kun cxiuj Izraelidoj, kiuj iris por jugxo al la regxo; kaj Absxalom sxtele allogis al si la korojn de la Izraelidoj.
15:7 Atinginte la agxon de kvardek jaroj, Absxalom diris al la regxo:Permesu al mi iri kaj plenumi en HXebron mian sanktan promeson, kiun mi faris al la Eternulo;
15:8 cxar sanktan promeson faris via sklavo, kiam mi estis en Gesxur en Sirio, nome:Se la Eternulo revenigos min en Jerusalemon, mi faros oferon al la Eternulo.
15:9 Kaj la regxo diris al li:Iru en paco. Kaj li levigxis, kaj iris HXebronon.
15:10 Kaj Absxalom sendis esplorrigardantojn al cxiuj triboj de Izrael kun la sekvanta instrukcio:Kiam vi auxdos la sonon de trumpeto, tiam diru:Absxalom farigxis regxo en HXebron.
15:11 Kune kun Absxalom iris ducent viroj el Jerusalem; ili estis invititaj,  kaj iris sen ia kulpa intenco, nenion sciante.
15:12 Kaj Absxalom sendis inviti ankaux Ahxitofelon, la Giloanon, la konsiliston de David, el lia urbo Gilo, kiam li estis faranta la bucxoferojn.  Tiam la konspiro plifortigxis, kaj la popolo cxiam pli kaj pli amase iris al Absxalom.
15:13 Dume venis raportanto al David, kaj diris:La koroj de la Izraelidoj turnigxis al Absxalom.
15:14 Tiam David diris al cxiuj siaj servantoj, kiuj estis kun li en Jerusalem:Levigxu, kaj ni forkuru, cxar alie ni ne povos savigxi kontraux Absxalom; rapidu foriri, por ke li, rapidinte, ne atingu nin, ne venigu sur nin malfelicxon, kaj ne pereigu la urbon per glavo.
15:15 Kaj la servantoj de la regxo diris al la regxo:Kion ajn elektos nia sinjoro la regxo, ni estas viaj sklavoj.
15:16 Tiam la regxo kaj lia tuta domo eliris piede, kaj la regxo restigis la dek kromvirinojn, por gardi la domon.
15:17 Kaj la regxo, kun la tuta popolo, kiu sekvis lin, eliris; kaj ili haltis cxe malproksima domo.
15:18 Kaj cxiuj liaj servantoj preteriris preter li, kaj cxiuj Keretidoj kaj Peletidoj, kaj cxiuj Gatanoj, sescent viroj, kiuj sekvis lin el Gat,  preteriris antaux la regxo.
15:19 Kaj la regxo diris al Itaj, la Gatano:Kial vi ankaux iras kun ni? iru returne kaj restu kun la regxo, cxar vi estas fremdulo kaj vi estas elsxirita el via loko.
15:20 Hieraux vi venis; kaj cxu mi povas hodiaux altrudi al vi la iradon kun ni? mi iras, kien mi povas iri. Iru returne, kaj rekonduku viajn fratojn kun vi; favorkoreco kaj justeco estu al vi.
15:21 Sed Itaj respondis al la regxo kaj diris:Mi jxuras per la Eternulo kaj per mia sinjoro la regxo:nur en tiu loko, en kiu estos mia sinjoro la regxo,  cxu por vivo, cxu por morto, nur tie estos via sklavo.
15:22 Tiam David diris al Itaj:Venu, kaj preteriru. Kaj preteriris Itaj, la Gatano, kaj cxiuj liaj viroj, kune kun cxiuj infanoj, kiuj estis kun li.
15:23 Kaj cxiuj ploris per lauxta vocxo, kaj la tuta popolo preteriris. Kaj la regxo transiris la torenton Kidron, kaj la tuta popolo iris antauxen laux la vojo al la dezerto.
15:24 Aperis ankaux Cadok, kune kun cxiuj Levidoj, kiuj portis la keston de interligo de Dio; kaj ili starigis la keston de Dio; kaj Ebjatar staris pli alte, gxis preteriris la tuta popolo el la urbo.
15:25 Kaj la regxo diris al Cadok:Revenigu la keston de Dio en la urbon. Se mi akiros favoron de la Eternulo, tiam Li revenigos min kaj vidigos al mi gxin kaj Sian logxejon;
15:26 sed se Li diros:Vi ne placxas al Mi, tiam mi estas preta; Li faru kun mi, kiel placxas al Li.
15:27 Kaj la regxo diris al la pastro Cadok:Vi estas antauxvidema; reiru en paco en la urbon, kaj via filo Ahximaac, kaj Jonatan, filo de Ebjatar, ambaux viaj filoj, iru kun vi.
15:28 Vidu, mi restos sur la ebenajxoj de la dezerto, gxis venos io de vi,  por sciigi al mi.
15:29 Tiam Cadok kaj Ebjatar reportis la keston de Dio en Jerusalemon, kaj ili tie restis.
15:30 Kaj David supreniris sur la monton de olivoj, irante kaj plorante; lia kapo estis kovrita, kaj li iris nudpieda; kaj la tuta popolo, kiu estis kun li, kovris cxiu sian kapon kaj iris supren, sencxese plorante.
15:31 Kiam oni diris al David, ke Ahxitofel estas inter la konspirantoj kun Absxalom, David diris:Mi petas Vin, ho Eternulo, malsagxigu la konsilon de Ahxitofel.
15:32 David venis sur la supron, kie oni adorklinigxas al Dio; kaj jen renkonte al li iras HXusxaj, la Arkano; lia vesto estas dissxirita, kaj tero estas sur lia kapo.
15:33 Kaj David diris al li:Se vi iros kun mi, vi estos por mi sxargxo;
15:34 sed se vi reiros en la urbon, kaj diros al Absxalom:Mi estos via sklavo, ho regxo; kiel mi estis la sklavo de via patro delonge, tiel mi de nun estos via sklavo-tiam vi detruos por mi la konsilon de Ahxitofel.
15:35 Tie estos kun vi la pastroj Cadok kaj Ebjatar; kaj cxion, kion vi auxdos en la domo de la regxo, diru al la pastroj Cadok kaj Ebjatar.
15:36 Jen tie estas kun ili iliaj du filoj, Ahximaac cxe Cadok, kaj Jonatan cxe Ebjatar; per ili vi transsendos al mi cxion, kion vi auxdos.
15:37 Kaj HXusxaj, amiko de David, venis en la urbon. Ankaux Absxalom venis Jerusalemon.
16:1 Kiam David iom malsupreniris de la supro, jen venis al li renkonte Ciba,  la servanto de Mefibosxet, kun paro da selitaj azenoj, sur kiuj estis ducent panoj kaj cent sekvinberaj kukoj kaj cent sekigitaj fruktoj kaj felsako kun vino.
16:2 Kaj la regxo diris al Ciba:Por kio tio estas kun vi? Kaj Ciba respondis:La azenoj estas por la domo de la regxo, por rajdi sur ili, kaj la pano kaj la fruktoj por la servantoj por mangxi, kaj la vino por trinki por la lacigxintoj en la dezerto.
16:3 Kaj la regxo diris:Kie estas la filo de via sinjoro? Ciba respondis al la regxo:Li sidas en Jerusalem, cxar li diras:Nun la domo de Izrael redonos al mi la regnon de mia patro.
16:4 Tiam la regxo diris al Ciba:Nun al vi apartenu cxio, kion havas Mefibosxet. Kaj Ciba diris:Mi adorklinigxas; mi akiru vian favoron, mia sinjoro, ho regxo.
16:5 Kiam la regxo David venis gxis Bahxurim, jen el tie eliras viro el la familio de la domo de Saul; lia nomo estis SXimei, filo de Gera; elirante, li sencxese insultadis.
16:6 Li jxetis sxtonojn sur Davidon kaj sur cxiujn servantojn de la regxo David; la tuta popolo kaj cxiuj fortuloj estis dekstre kaj maldekstre de li.
16:7 Kaj tiel parolis SXimei, insultante:For, for, sangavidulo, malbonagulo!
16:8 la Eternulo revenigis sur vin la tutan sangon de la domo de Saul, sur kies loko vi farigxis regxo, kaj la Eternulo transdonis la regnon en la manon de via filo Absxalom; tion vi havas pro via malboneco, cxar vi estas sangavidulo.
16:9 Tiam Abisxaj, filo de Ceruja, diris al la regxo:Kial insultu tiu senviva hundo mian sinjoron, la regxon? permesu al mi iri kaj dehaki lian kapon.
16:10 Sed la regxo diris:Kiel tio koncernas min kaj vin, filoj de Ceruja? li insultu; cxar la Eternulo diris al li:Insultu Davidon. Kiu povas diri:Kial vi tion faras?
16:11 Kaj David diris al Abisxaj kaj al cxiuj siaj servantoj:Jen mia filo,  kiu eliris el mia interno, atencas mian animon; tiom pli tion povas fari nun la Benjamenido; lasu lin, kaj li insultu, cxar la Eternulo tion ordonis al li.
16:12 Eble la Eternulo vidos mian mizeron, kaj la Eternulo repagos al mi bonon anstataux lia hodiauxa insultado.
16:13 Kaj David kun siaj homoj dauxrigis sian vojon. Kaj SXimei iris laux la deklivo de la monto, kontraux li, iris kaj insultis, jxetadis sxtonojn sur lin, kaj sxutadis sur lin teron.
16:14 La regxo kaj la tuta popolo, kiu estis kun li, venis lacaj kaj ripozis tie.
16:15 Dume Absxalom kaj cxiuj Izraelidoj venis en Jerusalemon, kaj Ahxitofel kun li.
16:16 Kiam HXusxaj, la Arkano, amiko de David, venis al Absxalom, li diris al Absxalom:Vivu la regxo! vivu la regxo!
16:17 Kaj Absxalom diris al HXusxaj:Tia estas via amo al via amiko! kial vi ne iris kun via amiko?
16:18 Sed HXusxaj respondis al Absxalom:Ne, sed kiun elektis la Eternulo kaj cxi tiu popolo kaj cxiuj Izraelidoj, al tiu mi apartenos, kaj kun li mi restos.
16:19 Due, kiun mi servos? cxu ne lian filon? kiel mi servis vian patron,  tiel mi estos al vi.
16:20 Tiam Absxalom diris al Ahxitofel:Konsiligxu inter vi, kion ni devas fari.
16:21 Kaj Ahxitofel diris al Absxalom:Eniru al la kromvirinoj de via patro,  kiujn li restigis, por gardi la domon. Kiam cxiuj Izraelidoj auxdos, ke vi abomenigis al vi vian patron, tiam fortigxos la manoj de cxiuj, kiuj estas kun vi.
16:22 Tiam oni starigis por Absxalom tendon sur la tegmento, kaj Absxalom eniris al la kromvirinoj de sia patro antaux la okuloj de cxiuj Izraelidoj.
16:23 La konsiloj de Ahxitofel, kiujn li donadis en tiu tempo, havis tian valoron, kiel se oni demandus la decidon de Dio; tiaj estis cxiuj konsiloj de Ahxitofel, kiel por David, tiel ankaux por Absxalom.
17:1 Kaj Ahxitofel diris al Absxalom:Permesu al mi elekti dek du mil virojn,  kaj mi levigxos kaj postkuros Davidon en la nokto.
17:2 Mi atakos lin, kiam li estos laca kaj liaj manoj estos malfortaj; mi teruros lin tiel, ke forkuros la tuta popolo, kiu estas kun li; tiam mi mortigos la regxon solan.
17:3 Kaj mi revenigos la tutan popolon al vi; kiam revenos cxiuj, krom tiu,  kiun vi sercxas, tiam al la tuta popolo farigxos paco.
17:4 Kaj la afero placxis al Absxalom kaj al cxiuj plejagxuloj de Izrael.
17:5 Tamen Absxalom diris:Alvoku ankoraux HXusxajon, la Arkanon, por ke ni auxdu ankaux tion, kion li diros.
17:6 Kiam HXusxaj venis al Absxalom, Absxalom diris al li:Jen kion diris Ahxitofel; cxu ni faru tion, kion li diris? se ne, tiam diru vi.
17:7 Tiam HXusxaj diris al Absxalom:Ne bona estas la konsilo, kiun donis Ahxitofel cxi tiun fojon.
17:8 Kaj HXusxaj diris plue:Vi konas vian patron kaj liajn virojn, ke ili estas fortuloj; krom tio ili estas koleraj, kiel urso, de kiu oni forrabis la infanojn sur la kampo; kaj via patro estas sperta militisto, kaj li ne dormos nokte kun la popolo.
17:9 Jen nun li kasxigxas en ia kaverno aux en ia alia loko. Se en la komenco iu el la niaj falos, kaj disvastigxos la famo, ke havis malvenkon la popolo,  kiu sekvas Absxalomon,
17:10 tiam ecx la plej kuragxa, kiu havas koron, similan al la koro de leono,  senkuragxigxos; cxar la tuta Izrael scias, kiel fortaj estas via patro, kaj la militistoj, kiuj estas kun li.
17:11 Tial mi konsilas:kolektu al vi la tutan Izraelon, de Dan gxis Beer-  SXeba, tian multegon, kiel la sablo apud la maro, kaj vi persone iru meze de ili.
17:12 Kaj ni atakos lin, en kiu ajn loko li trovigxos, kaj ni surfalos sur lin, kiel falas la roso sur la teron; kaj el li, kun cxiuj viroj, kiuj estas kun li, ne restos ecx unu.
17:13 Kaj se li enfermigxos en urbo, tiam la tuta Izrael cxirkauxigos tiun urbon per sxnuroj, kaj trenos gxin en la riveron, gxis ne restos tie ecx sxtoneto.
17:14 Tiam diris Absxalom kaj cxiuj Izraelidoj:La konsilo de HXusxaj, la Arkano, estas pli bona, ol la konsilo de Ahxitofel. Sed la Eternulo decidis detrui la bonan konsilon de Ahxitofel, por ke la Eternulo venigu malfelicxon sur Absxalomon.
17:15 Kaj HXusxaj diris al la pastroj Cadok kaj Ebjatar:Tiel kaj tiel konsilis Ahxitofel al Absxalom kaj al la plejagxuloj de Izrael, kaj tiel kaj tiel konsilis mi;
17:16 nun sendu rapide, kaj dirigu al David jenon:Ne pasigu cxi tiun nokton sur la ebenajxo de la dezerto, sed transiru, por ke ne pereu la regxo, kaj la tuta popolo, kiu estas kun li.
17:17 Jonatan kaj Ahximaac staris apud En-Rogel; servantino iris kaj sciigis al ili, por ke ili iru kaj sciigu al la regxo David, cxar ili ne devis sin montri kaj veni en la urbon.
17:18 Sed ilin ekvidis iu junulo, kaj raportis al Absxalom; dume ili ambaux rapide iris, kaj venis en Bahxurimon en la domon de unu homo, sur kies korto trovigxis puto, kaj ili malsupreniris tien.
17:19 Kaj lia edzino prenis kaj sternis kovrotukon super la aperturo de la puto kaj sxutis sur gxin grion, por ke oni nenion rimarku.
17:20 Kiam la servantoj de Absxalom venis al la virino en la domon, kaj demandis, kie estas Ahximaac kaj Jonatan, la virino respondis al ili:Ili iris trans la akvujon. Kaj ili sercxis kaj ne trovis, kaj ili revenis Jerusalemon.
17:21 Kiam ili foriris, tiuj eliris el la puto, kaj iris kaj raportis al la regxo David, kaj diris al David:Levigxu, kaj transiru rapide la akvon, cxar tiel kaj tiel konsilis kontraux vi Ahxitofel.
17:22 Tiam levigxis David, kaj la tuta popolo, kiu estis kun li, kaj ili transiris Jordanon antaux la matenigxo; kaj restis neniu, kiu ne estus transirinta Jordanon.
17:23 Kiam Ahxitofel vidis, ke oni ne plenumis lian konsilon, li selis azenon, levigxis kaj iris al sia domo, en sian urbon, faris ordonojn pri sia domo, kaj sufokis sin kaj mortis; kaj oni enterigis lin en la tombo de lia patro.
17:24 Dume David venis en Mahxanaimon, kaj Absxalom transiris Jordanon, li kaj cxiuj viroj de Izrael kun li.
17:25 Kaj Amasan Absxalom starigis super la militistaro anstataux Joab; Amasa estis filo de viro, kies nomo estis Jitra, el Jizreel, kaj kiu envenis al Abigail, filino de Nahxasx, fratino de Ceruja, patrino de Joab.
17:26 Kaj Izrael kaj Absxalom starigxis tendare en la lando Gilead.
17:27 Kiam David venis en Mahxanaimon, tiam SXobi, filo de Nahxasx, el Raba de la Amonidoj, kaj Mahxir, filo de Amiel, el Lo-Debar, kaj Barzilaj, la Gileadano, el Roglim,
17:28 alportis litojn kaj tapisxojn kaj argilajn vazojn, kaj tritikon kaj hordeon kaj farunon kaj rostitajn grajnojn, kaj fabojn kaj lentojn, ankaux rostitajn,
17:29 kaj mielon kaj buteron kaj sxafojn kaj fromagxojn; ili alportis al David, kaj al la popolo, kiu estis kun li, por mangxi; cxar ili diris:La popolo estas malsata kaj laca kaj soifa en la dezerto.
18:1 David prikalkulis la popolon, kiu estis kun li, kaj starigis super gxi milestrojn kaj centestrojn.
18:2 Kaj David metis trionon de la popolo sub la disponon de Joab, kaj trionon sub la disponon de Abisxaj, filo de Ceruja kaj frato de Joab, kaj trionon sub la disponon de Itaj, la Gatano. Kaj la regxo diris al la popolo:Mi ankaux iros kun vi.
18:3 Sed la popolo diris:Ne iru; cxar se ni ecx forkuros, ili ne tre atentos nin; ecx se duono de ni mortos, ili ne tre atentos nin; sed vi estas kiel dek mil el ni; tial estas pli bone, ke vi helpu nin el la urbo.
18:4 Tiam la regxo diris al ili:Kion vi deziras, tion mi faros. Kaj la regxo starigxis apud la pordego, kaj la tuta popolo eliris laux centoj kaj miloj.
18:5 Kaj la regxo ordonis al Joab kaj al Abisxaj kaj al Itaj:Estu singardaj kun la junulo Absxalom. Kaj la tuta popolo auxdis, kiel la regxo ordonis al cxiuj estroj koncerne Absxalomon.
18:6 Kaj la popolo eliris sur la kampon kontraux Izraelon, kaj farigxis batalo en la arbaro de Efraim.
18:7 Kaj la popolo Izraela estis tie venkobatita de la servantoj de David,  kaj tie estis granda venkobato en tiu tago:falis dudek mil.
18:8 La batalo disvastigxis tie sur la tutan regionon; kaj la arbaro pereigis pli da homoj, ol ekstermis la glavo en tiu tago.
18:9 Kaj Absxalom renkontigxis kun la servantoj de David; Absxalom rajdis sur mulo. Kaj la mulo trafis sub interplektitajn brancxojn de granda kverko, kaj lia kapo alkrocxigxis al la kverko, kaj li ekpendis inter la cxielo kaj la tero; kaj la mulo, kiu estis sub li, forkuris.
18:10 Tion ekvidis unu homo, kaj sciigis al Joab, kaj diris:Jen mi vidis Absxalomon, kiu pendas de kverko.
18:11 Kaj Joab diris al la homo, kiu raportis al li:Se vi vidis, kial do vi ne batis lin tie sur la teron? mi donus al vi dek argxentajn monerojn kaj unu zonon.
18:12 Sed la homo diris al Joab:Se vi donus en miajn manojn ecx mil argxentajn monerojn, mi ne etendus mian manon kontraux la filo de la regxo;  cxar antaux niaj oreloj la regxo ordonis al vi kaj al Abisxaj kaj al Itaj,  dirante:Gardu al mi la junulon Absxalom.
18:13 Kaj se mi farus falsajxon kontraux mia animo, nenio kasxigxus antaux la regxo, kaj vi starus flanke.
18:14 Joab diris:Mi ne perdos tempon kun vi. Kaj li prenis en sian manon tri lancojn, kaj enpikis ilin en la koron de Absxalom, kiam cxi tiu ankoraux estis vivanta inter la brancxoj de la kverko.
18:15 Poste dek junuloj armilportistoj de Joab cxirkauxis Absxalomon, batis,  kaj mortigis lin.
18:16 Tiam Joab ekblovis per trumpeto, kaj la popolo cxesis postkuri la Izraelidojn; cxar Joab haltigis la popolon.
18:17 Kaj oni prenis Absxalomon kaj jxetis lin en la arbaro en grandan kavon,  kaj oni metis super li tre grandan amason da sxtonoj; kaj cxiuj Izraelidoj forkuris cxiu al sia tendo.
18:18 Sed Absxalom ankoraux dum sia vivo starigis al si monumenton, kiu trovigxas en la Valo de la Regxo; cxar li diris:Mi ne havas filon, kiu memorigus pri mia nomo; kaj li nomis la monumenton per sia nomo. Kaj oni nomas gxin gxis nun monumento de Absxalom.
18:19 Ahximaac, filo de Cadok, diris:Mi kuros, kaj sciigos al la regxo, ke la Eternulo faris al li juston kontraux liaj malamikoj.
18:20 Sed Joab diris al li:Ne bona sciiganto vi estos hodiaux; vi sciigos en alia tago, kaj hodiaux ne sciigu, cxar mortis la filo de la regxo.
18:21 Kaj Joab diris al Etiopo:Iru, diru al la regxo, kion vi vidis. La Etiopo adorklinigxis antaux Joab kaj ekkuris.
18:22 Tamen Ahximaac, filo de Cadok, parolis plue, kaj diris al Joab:Kio ajn estos, permesu ankaux al mi kuri post la Etiopo. Sed Joab diris:Por kio vi kuros, mia filo? venu, la sciigo ne estos agrabla.
18:23 Kaj li diris:Kio ajn estos, mi kuros. Kaj tiu diris al li:Kuru. Kaj Ahximaac ekkuris laux la vojo de la ebenajxo, kaj kurantauxigxis antaux la Etiopon.
18:24 David sidis inter la du pordegoj; kaj la gardostaranto iradis sur la tegmento de la pordego, super la muro, kaj, levinte siajn okulojn, li ekvidis, ke jen iu viro sola kuras.
18:25 Kaj la gardostaranto ekkriis, kaj raportis al la regxo. Kaj la regxo diris:Se li estas sola, tiam bona sciigo estas en lia busxo. Kaj dum tiu cxiam pli alproksimigxadis,
18:26 la gardostaranto ekvidis, ke ankoraux alia viro kuras; kaj la gardostaranto ekkriis al la pordegisto, kaj diris:Jen ankoraux iu viro sola kuras. Kaj la regxo diris:Ankaux cxi tiu havas bonan sciigon.
18:27 La gardostaranto diris:Mi vidas la kuradon de la unua, gxi estas kiel la kurado de Ahximaac, filo de Cadok. Kaj la regxo diris:Li estas bona homo,  kun bona sciigo li venas.
18:28 Kaj Ahximaac ekkriis, kaj diris:Paco al la regxo! Kaj li adorklinigxis antaux la regxo vizagxaltere, kaj diris:Benata estu la Eternulo, via Dio, kiu transdonis la homojn, kiuj levis sian manon kontraux mian sinjoron la regxon.
18:29 Kaj la regxo diris:CXu bone fartas la junulo Absxalom? Ahximaac respondis:Mi vidis grandan tumulton, kiam Joab sendis la servanton de la regxo kaj vian sklavon, kaj mi ne scias, kio estis.
18:30 Tiam la regxo diris:Deturnigxu, kaj starigxu tie. Kaj li deturnigxis,  kaj starigxis.
18:31 Kaj jen venis la Etiopo, kaj la Etiopo diris:Bonan sciigon mi alportas al mia sinjoro la regxo; la Eternulo hodiaux faris al vi juston kontraux cxiuj, kiuj levigxis kontraux vin.
18:32 Kaj la regxo diris al la Etiopo:CXu bone fartas la junulo Absxalom? La Etiopo respondis:Kio farigxis al la junulo, tio farigxu al la malamikoj de mia sinjoro la regxo, kaj al cxiuj, kiuj malbonintence levigxis kontraux vin.
18:33 Tiam la regxo malgxojigxis, kaj li foriris en la superpordegan cxambreton, kaj ekploris. Kaj, irante, li parolis:Mia filo Absxalom, mia filo, mia filo Absxalom! ho, se mi mortus anstataux vi, Absxalom, mia filo,  mia filo!
19:1 Oni sciigis al Joab:Jen la regxo ploras kaj malgxojas pri Absxalom.
19:2 Kaj la triumfo en tiu tago farigxis funebro por la tuta popolo; cxar la popolo auxdis en tiu tago, ke la regxo malgxojas pri sia filo.
19:3 Kaj la popolo kvazaux sxtelmaniere iris en tiu tago en la urbon, kiel sxtelmaniere iras homoj hontigitaj per tio, ke ili forkuris el batalo.
19:4 Kaj la regxo kovris sian vizagxon, kaj la regxo kriadis lauxte:Mia filo Absxalom, Absxalom, mia filo, mia filo!
19:5 Tiam Joab venis al la regxo en la domon, kaj diris:Vi malhonoris hodiaux la vizagxon de cxiuj viaj servantoj, kiuj savis hodiaux vian animon kaj la animon de viaj filoj kaj de viaj filinoj kaj la animon de viaj edzinoj kaj la animon de viaj kromvirinoj;
19:6 cxar vi amas viajn malamikojn, kaj malamas viajn amantojn; cxar vi montris hodiaux, ke ne ekzistas por vi estroj nek sklavoj. Mi komprenas hodiaux, ke se Absxalom vivus kaj ni cxiuj hodiaux mortus, tio placxus al vi.
19:7 Levigxu do, eliru kaj parolu ion al la koro de viaj servantoj; cxar mi jxuras per la Eternulo, se vi ne eliros, en cxi tiu nokto ne restos ecx unu homo cxe vi; kaj tio estos por vi pli malbona, ol cxiuj malbonoj, kiuj trafis vin de via juneco gxis nun.
19:8 Tiam la regxo levigxis, kaj sidigxis cxe la pordego. Kaj oni sciigis al la tuta popolo, dirante:Jen la regxo sidas cxe la pordego. Kaj la tuta popolo venis antaux la regxon.  Sed la Izraelidoj forkuris cxiu en sian tendon.
19:9 Kaj la tuta popolo disputadis inter si en cxiuj triboj de Izrael,  dirante:La regxo savis nin el la manoj de niaj malamikoj, li savis nin el la manoj de la Filisxtoj; kaj nun li forkuris el sia lando pro Absxalom!
19:10 Kaj Absxalom, kiun ni sanktoleis super ni, mortis en la batalo. Kial do vi nun hezitas revenigi la regxon?
19:11 Dume la regxo David sendis al la pastroj Cadok kaj Ebjatar, por diri:Parolu kun la plejagxuloj de Jehuda, kaj diru:Kial vi volas esti la lastaj koncerne la revenigon de la regxo en lian domon, kiam la paroloj de la tuta Izrael jam venis al la regxo en lian domon?
19:12 Vi estas miaj fratoj, vi estas mia osto kaj mia karno; kial do vi devas esti la lastaj cxe la revenigo de la regxo?
19:13 Kaj al Amasa diru:Vi estas ja mia osto kaj mia karno; tiel kaj pli punu min Dio, se vi ne estos cxe mi por cxiam militestro anstataux Joab.
19:14 Kaj li inklinigis la koron de cxiuj viroj de Jehuda kiel unu viron; kaj ili sendis al la regxo, kaj diris:Revenu vi kaj cxiuj viaj servantoj.
19:15 Kaj la regxo revenis; li venis al Jordan; kaj la viroj de Jehuda venis en Gilgalon, por iri renkonte al la regxo, por akompani la regxon trans Jordanon.
19:16 Tiam SXimei, filo de Gera, la Benjamenido, el Bahxurim, rapide iris kun la viroj de Jehuda renkonte al la regxo David.
19:17 Kun li estis mil viroj el Benjamen, ankaux Ciba, servanto de la domo de Saul, kaj liaj dek kvin filoj kaj liaj dudek servantoj kun li; kaj ili transiris Jordanon antaux la regxon.
19:18 La pramo transiradis, por transveturigi la familion de la regxo, kaj fari tion, kion li deziros; tiam SXimei, filo de Gera, falis antaux la regxo,  kiam cxi tiu transiris Jordanon.
19:19 Kaj li diris al la regxo:Mia sinjoro ne kalkulu tion al mi kiel krimon,  kaj ne rememoru tion, kion malbonagis via sklavo en tiu tago, kiam mia sinjoro la regxo eliris el Jerusalem, kaj la regxo ne metu tion en sian koron.
19:20 CXar via sklavo konscias, ke mi pekis; kaj nun mi venis la unua el la tuta domo de Jozef, por iri renkonte al mia sinjoro la regxo.
19:21 Tiam ekparolis Abisxaj, filo de Ceruja, kaj diris:CXu efektive SXimei ne estos mortigita pro tio, ke li insultis la sanktoleiton de la Eternulo?
19:22 Sed David diris:Kiel tio koncernas min kaj vin, filoj de Ceruja, ke vi hodiaux malhelpas min? cxu hodiaux oni povas iun mortigi en Izrael? cxu mi ne scias, ke mi nun estas regxo super Izrael?
19:23 Kaj la regxo diris al SXimei:Vi ne mortos. Kaj la regxo jxuris al li.
19:24 Ankaux Mefibosxet, ido de Saul, iris renkonte al la regxo. Li ne ordigis siajn piedojn kaj ne ordigis sian barbon kaj ne lavis siajn vestojn,  de post la tago, kiam la regxo foriris, gxis la tago, kiam li bonfarte revenis.
19:25 Kiam li venis Jerusalemon renkonte al la regxo, la regxo diris al li:Kial vi ne iris kun mi, Mefibosxet?
19:26 CXi tiu respondis:Mia sinjoro, ho regxo! mia servanto min trompis; cxar via sklavo diris:Selu al mi azenon, por ke mi rajdu sur gxi kaj mi iru kun la regxo; cxar via sklavo estas lama.
19:27 Sed li kalumniis kontraux via sklavo al mia sinjoro la regxo; tamen vi,  mia sinjoro, ho regxo, estas kiel angxelo de Dio; agu, kiel placxas al vi.
19:28 CXar la tuta domo de mia patro meritis morton antaux mia sinjoro la regxo; vi tamen metis vian sklavon inter tiujn, kiuj mangxas cxe via tablo.  Kian justecon mi do ankoraux bezonas? kaj kion mi havas por plendi al la regxo?
19:29 Kaj la regxo diris al li:Kial vi parolas ankoraux pri viaj aferoj? mi jam diris, ke vi kaj Ciba dividu inter vi la kampojn.
19:30 Sed Mefibosxet diris al la regxo:Li prenu ecx cxion, post kiam mia sinjoro la regxo venis bonfarte en sian domon.
19:31 Ankaux Barzilaj, la Gileadano, venis el Roglim, kaj akompanis la regxon trans Jordanon, por konduki lin transe de Jordan.
19:32 Barzilaj estis tre maljuna; li havis la agxon de okdek jaroj. Li donadis mangxajxon al la regxo, kiam cxi tiu estis en Mahxanaim, cxar li estis homo tre bonstata.
19:33 Kaj la regxo diris al Barzilaj:Iru kun mi, kaj mi zorgados pri vi cxe mi en Jerusalem.
19:34 Sed Barzilaj diris al la regxo:Kiel longe mi havas ankoraux por vivi,  ke mi iru kun la regxo Jerusalemon?
19:35 Mi havas nun la agxon de okdek jaroj; cxu mi povas distingi inter bono kaj malbono? cxu via sklavo sentos la guston de tio, kion mi mangxos aux kion mi trinkos? cxu mi povas ankoraux kompreni la vocxon de kantistoj kaj kantistinoj? por kio via sklavo estu sxargxo por mia sinjoro la regxo?
19:36 Iomete iros via sklavo kun la regxo trans Jordanon; por kio la regxo volas rekompenci min per tia rekompenco?
19:37 Permesu al via sklavo, ke mi reiru, kaj ke mi mortu en mia urbo, cxe la tombo de mia patro kaj mia patrino. Sed jen via sklavo Kimham iru kun mia sinjoro la regxo; kaj faru por li tion, kio placxos al vi.
19:38 Kaj la regxo diris:Kimham iru kun mi, kaj mi faros por li tion, kio estos agrabla al vi; kaj cxion, kion vi deziros de mi, mi faros por vi.
19:39 La tuta popolo transiris Jordanon, kaj ankaux la regxo transiris. Kaj la regxo kisis Barzilajon kaj benis lin, kaj cxi tiu reiris al sia loko.
19:40 La regxo transiris en Gilgalon, kaj Kimham iris kun li; kaj la tuta popolo Juda akompanis la regxon, kaj ankaux duono de la popolo Izraela.
19:41 Sed jen cxiuj Izraelidoj venis al la regxo, kaj diris al la regxo:Kial sxtelis vin niaj fratoj la Judoj, kaj transkondukis trans Jordanon la regxon kaj lian familion kaj cxiujn liajn virojn kun li?
19:42 Tiam cxiuj Judoj respondis al la Izraelidoj:CXar la regxo estas nia parenco; kaj kial tio cxagrenas vin? cxu ni ion mangxis de la regxo, aux cxu li donis al ni donacojn?
19:43 Kaj la Izraelidoj respondis al la Judoj kaj diris:Dek partojn ni havas en la regxo; kaj ecx en David ni havas pli grandan parton ol vi; kial do vi malsxatis nin? cxu ne ni la unuaj ekparolis pri revenigo de nia regxo? Sed la vortoj de la Judoj estis pli obstinaj, ol la vortoj de la Izraelidoj.
20:1 Trovigxis tie viro malbonaga, kies nomo estis SXeba, filo de Bihxri,  Benjamenido; li ekblovis per trumpeto, kaj diris:Ni ne havas parton en David,  ni ne havas heredajxon en la filo de Jisxaj:iru, Izraelidoj, cxiu en sian tendon.
20:2 Kaj cxiuj Izraelidoj foriris de David, kaj sekvis SXeban, filon de Bihxri; sed la Judoj restis fidelaj al sia regxo, de Jordan gxis Jerusalem.
20:3 Kiam David venis en sian domon en Jerusalem, la regxo prenis la dek kromvirinojn, kiujn li restigis, por gardi la domon, kaj metis ilin en gardejon; li donadis al ili vivrimedojn, sed li ne envenadis al ili. Kaj ili restis sxlositaj gxis la tago de sia morto, vivante kiel vidvinoj.
20:4 Kaj la regxo diris al Amasa:Kunvoku al mi la Judojn por la tria tago,  kaj vi ankaux venu cxi tien.
20:5 Amasa iris, por kunvoki la Judojn; sed li malfruis la templimon, kiu estis destinita al li.
20:6 Tiam David diris al Abisxaj:Nun SXeba, filo de Bihxri, faros al ni pli da malbono, ol Absxalom; prenu do vi la servantojn de via sinjoro, kaj postkuru lin, por ke li ne trovu fortikigitajn urbojn kaj ne sxirmu sin kontraux niaj okuloj.
20:7 Kaj eliris post li la viroj de Joab kaj la Keretidoj kaj la Peletidoj kaj cxiuj fortuloj; kaj ili eliris el Jerusalem, por postkuri SXeban, filon de Bihxri.
20:8 Kiam ili estis cxe la granda sxtono, kiu trovigxas en Gibeon, Amasa venis antaux ilin. Joab havis sur si striktan veston, kaj sur gxi estis zonita glavo, kiu pendis en la glavingo cxe lia lumbo kaj facile povis eliri kaj eniri.
20:9 Kaj Joab diris al Amasa:Kiel vi fartas, mia frato? Kaj per la dekstra mano Joab prenis la barbon de Amasa, por kisi lin.
20:10 Amasa ne atentis la glavon, kiu estis en la mano de Joab; kaj cxi tiu frapis lin per gxi en la ventron tiel, ke liaj internajxoj elsxutigxis sur la teron, kaj sen ripetita frapo li mortis. Poste Joab kaj lia frato Abisxaj postkuris SXeban, filon de Bihxri.
20:11 CXe la mortigito staris viro el la servantoj de Joab, kaj diris:Kiu amas Joabon kaj kiu estas por David, tiu sekvu Joabon.
20:12 Amasa kusxis rulita en sango meze de la vojo. Kiam tiu viro vidis, ke cxiuj haltadis, li fortrenis Amasan de la vojo sur la kampon kaj jxetis sur lin veston, cxar li vidis, ke cxiu, kiu venis al li, haltis.
20:13 Kiam li estis forigita for de la vojo, cxiuj iris post Joab, por postkuri SXeban, filon de Bihxri.
20:14 CXi tiu trairis cxiujn tribojn de Izrael, gxis Abel kaj Bet-Maahxa, kaj cxiuj Beriidoj; kaj oni kolektigxis, kaj sekvis lin.
20:15 Kaj ili venis, kaj eksiegxis lin en Abel-Bet-Maahxa, kaj sxutis cxirkaux la urbo remparon, kiu atingis la muron; kaj la tuta popolo, kiu estis kun Joab, komencis detrui, por faligi la muron.
20:16 Tiam ekkriis unu sagxa virino el la urbo:Auxskultu, auxskultu; diru, mi petas, al Joab, ke li alproksimigxu cxi tien, por ke mi parolu kun li.
20:17 Kiam li alproksimigxis al sxi, la virino diris:CXu vi estas Joab? Li respondis:Mi. Kaj sxi diris al li:Auxskultu la vortojn de via sklavino. Li respondis:Mi auxskultas.
20:18 Tiam sxi diris:En antauxaj tempoj oni diradis:Demandu la Abelanojn, kaj konforme al tio decidu.
20:19 Mi estas unu el la pacemaj kaj fidelaj urboj de Izrael; vi volas ruinigi urbon kaj patrinon en Izrael; por kio vi volas ekstermi posedajxon de la Eternulo?
20:20 Tiam Joab respondis kaj diris:Mi tute, tute ne intencas ekstermi kaj ruinigi;
20:21 ne tia estas la afero; sed unu viro de la monto de Efraim-SXeba, filo de Bihxri, estas lia nomo-levis sian manon kontraux la regxon David; donu lin solan, kaj mi foriros de la urbo. Kaj la virino diris al Joab:Jen lia kapo estos jxetita al vi trans la muron.
20:22 Kaj la virino venis al la tuta popolo kun sia sagxa parolo; kaj ili dehakis la kapon de SXeba, filo de Bihxri, kaj jxetis al Joab. Tiam li ekblovis per trumpeto, kaj oni foriris de la urbo cxiu al sia tendo; kaj Joab revenis Jerusalemon al la regxo.
20:23 Joab estis super la tuta militistaro de Izrael; kaj Benaja, filo de Jehojada, super la Keretidoj kaj la Peletidoj;
20:24 kaj Adoram super la impostoj; kaj Jehosxafat, filo de Ahxilud, estis kronikisto;
20:25 kaj SXeva estis skribisto; kaj Cadok kaj Ebjatar estis pastroj;
20:26 ankaux Ira, la Jairano, estis pastro cxe David.
21:1 Estis malsato en la tempo de David dum tri jaroj, jaron post jaro. Kaj David faris demandon cxe la Eternulo; kaj la Eternulo respondis:Tio estas pro Saul kaj pro la sangavida domo, pro tio, ke li mortigis la Gibeonanojn.
21:2 Tiam la regxo alvokis la Gibeonanojn, kaj parolis kun ili. (Kaj la Gibeonanoj estis ne el la Izraelidoj, sed el la restajxoj de la Amoridoj; kaj la Izraelidoj jxuris al ili, sed Saul penis ekstermi ilin pro sia fervoro por la Izraelidoj kaj Judoj.)
21:3 Kaj David diris al la Gibeonanoj:Kion mi faru por vi, kaj per kio mi pekliberigxu, por ke vi benu la heredajxon de la Eternulo?
21:4 La Gibeonanoj diris al li:Ni ne postulas argxenton aux oron de Saul kaj de lia domo; kaj ni ne volas, ke oni iun mortigu en Izrael. Kaj la regxo diris:Kion vi diros, tion mi faros por vi.
21:5 Tiam ili diris al la regxo:Pro tiu homo, kiu nin pereigis, kaj kiu atencis kontraux ni, por nin ekstermi, por ke nenio restu el ni en cxiuj limoj de Izrael,
21:6 oni donu al ni sep virojn el liaj filoj, kaj ni pendigu ilin antaux la Eternulo en Gibea de Saul, la elektito de la Eternulo. Kaj la regxo diris:Mi donos.
21:7 Sed la regxo indulgis Mefibosxeton, filon de Jonatan, filo de Saul, pro la jxuro antaux la Eternulo, kiu ekzistis inter ili, inter David kaj Jonatan,  filo de Saul.
21:8 Kaj la regxo prenis Armonin kaj Mefibosxeton, la du filojn de Ricpa,  filino de Aja, kiujn sxi naskis al Saul, kaj la kvin filojn de Mihxal, filino de Saul, kiujn sxi naskis al Adriel, filo de Barzilaj, la Mehxolatano.
21:9 Kaj li transdonis ilin en la manojn de la Gibeonanoj, kaj cxi tiuj pendigis ilin sur la monto antaux la Eternulo. Tiel ili falis sepope kune;  ili estis mortigitaj en la unuaj tagoj de la rikolto, en la komenco de la rikolto de hordeo.
21:10 Tiam Ricpa, filino de Aja, prenis sakon, kaj etendis gxin super si cxe la roko, de la komenco de la rikolto gxis ekpluvis sur ilin el la cxielo; kaj sxi ne permesis, ke la birdoj de la cxielo ripozu sur ili tage, nek la kampaj bestoj nokte.
21:11 Oni raportis al David, kion faris Ricpa, filino de Aja kaj kromvirino de Saul.
21:12 Tiam David iris, kaj prenis la ostojn de Saul kaj la ostojn de lia filo Jonatan de la logxantoj de Jabesx en Gilead, kiuj forsxtelis ilin el la strato de Bet-SXan, kie pendigis ilin la Filisxtoj en la tago, kiam la Filisxtoj venkobatis Saulon sur Gilboa.
21:13 Kaj li forportis de tie la ostojn de Saul kaj la ostojn de lia filo Jonatan; kaj oni kunigis ilin kun la ostoj de la pendigitoj.
21:14 Kaj oni enterigis la ostojn de Saul kaj de lia filo Jonatan en la tero de Benjamen, en Cela, en la tombo de lia patro Kisx; kaj oni faris cxion,  kion ordonis la regxo. Post tio Dio repacigxis kun la tero.
21:15 Estis denove milito inter la Filisxtoj kaj la Izraelidoj. Kaj iris David kune kun siaj servantoj, kaj batalis kontraux la Filisxtoj. Kaj David lacigxis.
21:16 Jisxbi-benob, el la infanoj de giganto, li, kies lanco havis la pezon de tricent sikloj da kupro, kaj kiu estis zonita per nova glavo, intencis mortigi Davidon.
21:17 Sed venis kun helpo Abisxaj, filo de Ceruja, kaj li frapis la Filisxton kaj mortigis lin. Tiam la viroj de David jxuris al li, dirante:Vi devas ne plu iri kun ni en militon, por ke ne estingigxu la lucerno de Izrael.
21:18 Post tio estis denove milito kontraux la Filisxtoj en Gob; tiam Sibhxaj, la HXusxaido, mortigis Safon, kiu estis el la infanoj de la giganto.
21:19 Kaj denove estis milito kontraux la Filisxtoj en Gob; kaj Elhxanan,  filo de Jaare-Orgim, Bet-Lehxemano, mortigis Goljaton, la Gatanon, cxe kiu la tenilo de lia lanco estis kiel rultrabo de teksisto.
21:20 Kaj denove estis milito en Gat; tie estis viro tre altkreska, kiu havis sur la manoj kaj sur la piedoj po ses fingroj, sume dudek kvar; li ankaux naskigxis al la giganto.
21:21 Kiam li insultis Izraelon, lin mortigis Jonatan, filo de SXimea, frato de David.
21:22 Tiuj kvar naskigxis al la giganto en Gat, kaj ili falis de la mano de David kaj de la mano de liaj servantoj.
22:1 Kaj David eldiris antaux la Eternulo la vortojn de la sekvanta kanto,  kiam la Eternulo lin savis el la manoj de cxiuj liaj malamikoj kaj el la mano de Saul.
22:2 Li diris:   La Eternulo estas mia Roko, kaj mia fortikajxo, kaj mia Savanto.
22:3 Dion, mian Rokon, mi fidas;   Mia sxildo, kaj la korno de mia savo, mia fortigo, kaj mia rifugxejo;   Mia Savanto, kiu helpas min kontraux maljusteco.
22:4 Mi vokas al la Eternulo, la glorinda;   Kaj mi savigxas de miaj malamikoj.
22:5 CXar cxirkauxis min la ondoj de la morto,   Torentoj pereigaj min teruris;
22:6 La sxnuroj de SXeol min cxirkauxis;   La retoj de la morto min atingis.
22:7 En mia premiteco mi vokis la Eternulon,   Kaj al mia Dio mi vokis;   Kaj el Sia templo Li auxdis mian vocxon,   Kaj mia krio atingis Liajn orelojn.
22:8 Ektremis kaj ekskuigxis la tero,   La fundamentoj de la cxielo ekmovigxis  Kaj eksxanceligxis, cxar Li koleris.
22:9 Levigxis fumo el Lia nazo,   Kaj ekstermanta fajro el Lia busxo;   Karboj ekflamis de gxi.
22:10 Li klinis la cxielon kaj iris malsupren,   Kaj densa mallumo estis sub Liaj piedoj.
22:11 Kaj Li ekrajdis sur kerubo kaj ekflugis,   Kaj Li portigxis sur la flugiloj de la vento.
22:12 Li cxirkauxigis Sin per mallumo kiel per tendo,   Per densaj nuboj, plenaj de akvo.
22:13 De la brilo antaux Li  Ekbrulis karboj per fajro.
22:14 El la cxielo ektondris la Eternulo,   Kaj la Plejaltulo auxdigis Sian vocxon.
22:15 Li jxetis sagojn, kaj dispelis ilin; fulmon, kaj konfuzis ilin.
22:16 Kaj malkovrigxis la kusxujoj de la maro,   Nudigxis la fundamentoj de la universo,   De la minaca vocxo de la Eternulo,   De la kolera spirado de Lia nazo.
22:17 Li etendas el supre la brakon, kaj prenas min;   Li eltiras min el grandaj akvoj;
22:18 Li savas min de mia potenca malamiko,   De miaj malamantoj, cxar ili estas pli fortaj ol mi.
22:19 Ili atingis min en la tago de mia malfelicxo;   Sed la Eternulo farigxis mia subteno.
22:20 Kaj Li elkondukis min en vastan lokon;   Li liberigis min, cxar Li estas favora al mi.
22:21 La Eternulo rekompencas min laux mia justeco;   Laux la pureco de miaj manoj Li repagas al mi.
22:22 CXar mi min tenis je la vojoj de la Eternulo,   Kaj mi ne faris malbonon antaux mia Dio.
22:23 CXar cxiuj Liaj legxoj estis antaux mi,   Kaj Liajn ordonojn mi ne forigis de mi.
22:24 Mi estis senkulpa antaux Li,   Kaj mi gardis min, ke mi ne peku.
22:25 Kaj la Eternulo rekompencis min laux mia justeco,   Laux mia pureco antaux Liaj okuloj.
22:26 Kun favorkorulo Vi estas favorkora,   Kun piulo Vi estas pia;
22:27 Kun purulo Vi agas laux lia pureco,   Kaj kun maliculo laux lia maliceco.
22:28 Popolon humilan Vi helpas;   Kaj per Viaj okuloj Vi malaltigas la fierulojn.
22:29 CXar Vi estas mia lumilo, ho Eternulo;   La Eternulo lumigas mian mallumon.
22:30 CXar kun Vi mi forkurigas militistaron;   Kun mia Dio mi transsaltas muron.
22:31 La vojo de Dio estas perfekta;   La parolo de la Eternulo estas tute pura;   Li estas sxildo por cxiuj, kiuj Lin fidas.
22:32 CXar kiu estas Dio, krom la Eternulo?   Kaj kiu estas Roko, krom nia Dio?
22:33 Dio fortikigas min per forto;   Kaj Li perfektigas mian vojon.
22:34 Li similigas miajn piedojn al cervaj,   Kaj starigas min sur miaj altajxoj.
22:35 Li instruas mian manon militi,   Kaj miajn brakojn strecxi kupran pafarkon.
22:36 Vi donis al mi la sxildon de Via savo;   Kaj Via favoro min grandigas.
22:37 Vi largxigas mian pasxon sub mi,   Por ke ne sxanceligxu miaj piedoj.
22:38 Mi persekutas miajn malamikojn, kaj ekstermas ilin;   Kaj mi ne revenas, gxis mi ilin pereigas.
22:39 Mi pereigas kaj frakasas ilin, ke ili ne povas plu levigxi;   Ili falas sub miajn piedojn.
22:40 Vi cxirkauxzonas min per forto por la milito;   Miajn atakintojn Vi jxetas sub min.
22:41 Vi forkurigas de mi miajn malamikojn,   Kaj miajn malamantojn mi ekstermas.
22:42 Ili rigardas cxirkauxen, sed ne venas helpanto;   Al la Eternulo, sed Li ne respondas al ili.
22:43 Mi disfrotas ilin simile al polvo de la tero;   Kiel stratan koton mi ilin disbatas kaj dispremas.
22:44 Vi savas min de la ribeloj de mia popolo;   Vi gardas min, ke mi estu cxefo super la nacioj;   Popolo, kiun mi ne konas, servas min.
22:45 Aligentuloj respektegas min;   Ili obeas min per atentaj oreloj.
22:46 Aligentuloj senfortigxas,   Kaj kuras terurite el siaj fortikajxoj.
22:47 Vivas la Eternulo; kaj benata estu mia Roko;   Alte glorata estu mia Dio, la Roko de mia savo:
22:48 Tiu Dio, kiu donas al mi vengxon  Kaj submetas al mi popolojn;
22:49 Kiu forkondukas min de miaj malamikoj,   Altigas min super miaj atakintoj,   Kaj savas min de perfortulo.
22:50 Tial mi gloras Vin, ho Eternulo, inter la popoloj,   Kaj pri Via nomo mi kantas.
22:51 Li donas grandan helpon al Sia regxo,   Kaj faras favorajxon al Sia sanktoleito,   Al David kaj al lia idaro, por eterne.
23:1 Jen estas la lastaj vortoj de David:   Parolas David, filo de Jisxaj,   Kaj parolas la viro, kiu estas alte levita,   La sanktoleito de la Dio de Jakob,   Kantverkisto en Izrael:
23:2 La spirito de la Eternulo parolas per mi,   Kaj Lia vorto estas sur mia lango.
23:3 La Dio de Izrael parolis,   Al mi diris la Roko de Izrael:   Justulo regas super homoj,   Li regas en timo antaux Dio.
23:4 Kaj li estas kiel la lumo de mateno,   Kiam levigxas la suno,   De mateno sennuba,   Kiam post la pluvo  Elkreskas la verdajxo el la tero.
23:5 CXu ne tiel estas mia domo cxe la Eternulo?   CXar Li faris kun mi eternan interligon,   Kiu estas bone arangxita en cxio, kaj observata;   CXar mia tuta savo, kaj cxio, kion mi deziras, bone prosperas.
23:6 La malbonaguloj cxiuj estas kiel dornoj forjxetitaj,   Kiujn oni ne povas preni per la mano;
23:7 Sed se iu volas ektusxi ilin,   Tiu devas armi sin per fero aux per stango de lanco;   Kaj per fajro ili estos forbruligitaj sur sia loko.
23:8 Jen estas la nomoj de la herooj, kiuj estis cxe David:sidanta en la konsilantaro de la sagxuloj, estro de trio, estis Adino, la Ecnido, kiu mortigis okcent malamikojn per unu fojo.
23:9 Post li estis Eleazar, filo de Dodo, filo de Ahxohxido, en la nombro de la tri herooj cxe David. Kiam ili mokis la Filisxtojn kaj kolektigxis tie por batalo kaj la Izraelidoj eliris,
23:10 tiam li levigxis kaj frapis la Filisxtojn, gxis lia mano lacigxis kaj alrigidigxis al la glavo; kaj la Eternulo donis grandan helpon en tiu tago,  kaj la popolo returnigxis post li nur por rabakiri.
23:11 Post li estis SXama, filo de Age, la Hararano. Kiam la Filisxtoj kolektigxis amase en loko, kie estis kampoparto plena de lentoj, kaj la popolo forkuris de la Filisxtoj,
23:12 tiam li starigxis en la mezo de la kampoparto, kaj savis gxin kaj venkobatis la Filisxtojn; kaj la Eternulo donis grandan helpon.
23:13 Kaj iris tri el la tridek cxefoj, kaj venis dum la rikoltado al David en la kavernon Adulam; kaj la amaso de la Filisxtoj staris tendare en la valo Refaim.
23:14 David tiam estis en fortikajxo, kaj la garnizono de la Filisxtoj estis tiam en Bet-Lehxem.
23:15 Kaj David esprimis deziron kaj diris:Kiu trinkigus al mi akvon el la puto Bet-Lehxema, kiu estas apud la pordego?
23:16 Tiam tiuj tri herooj trarompe penetris en la tendaron de la Filisxtoj,  cxerpis akvon el la puto Bet-Lehxema, kiu estis apud la pordego, prenis kaj alportis al David. Sed li ne volis trinki gxin; li elversxis gxin al la Eternulo,
23:17 kaj diris:Gardu min, ho Eternulo, ke mi ne faru tion; cxu mi trinku la sangon de la viroj, kiuj riskis sian vivon? Kaj li ne volis trinki gxin. Tion faris la tri herooj.
23:18 Abisxaj, frato de Joab, filo de Ceruja, estis estro de tiuj tri; li mortigis per sia lanco tricent homojn, kaj li havis gloran nomon inter la tri.
23:19 De la tri li estis honorata kaj estis ilia estro; sed en la trion li ne eniris.
23:20 Benaja, filo de Jehojada, filo de militisto multe aginta, el Kabceel:li mortigis la du fortulojn de Moab; li ankaux malsupreniris, kaj mortigis leonon en kavo en negxa tago.
23:21 Li ankaux mortigis Egipton, viron dignaspektan; en la mano de la Egipto estis lanco; sed li aliris al li kun bastono, elsxiris la lancon el la mano de la Egipto, kaj mortigis lin per lia propra lanco.
23:22 Tion faris Benaja, filo de Jehojada. Kaj li havis gloran nomon inter la tri herooj.
23:23 Inter la tridek li estis plej honorata, sed en la trion li ne eniris.  Kaj David faris lin lia korpogardistestro.
23:24 Asahel, frato de Joab, estis inter la tridek; Elhxanan, filo de Dodo,  el Bet-Lehxem,
23:25 SXama el HXarod, Elika el HXarod,
23:26 HXelec, la Paltido, Ira, filo de Ikesx, la Tekoaano,
23:27 Abiezer la Anatotano, Mebunaj, la HXusxaido,
23:28 Calmon, la Ahxohxido, Maharaj, la Netofaano,
23:29 HXeleb, filo de Baana, la Netofaano, Itaj, filo de Ribaj, el Gibea de la Benjamenidoj,
23:30 Benaja, la Piratonano, Hidaj el Nahxale-Gaasx,
23:31 Abi-Albon, la Arbatano, Azmavet, la Bahxurimano,
23:32 Eljahxba, la SXaalbonano, Jonatan el la filoj de Jasxen,
23:33 SXama, la Hararano, Ahxiam, filo de SXarar, la Hararano,
23:34 Elifelet, filo de Ahxasbaj, la Maahxatano, Eliam, filo de Ahxitofel, la Giloano,
23:35 HXecraj, la Karmelano, Paaraj, la Arbano,
23:36 Jigal, filo de Natan, el Coba, Bani, la Gadido,
23:37 Celek, la Amonido, Nahxaraj, la Beerotano, armilportisto de Joab, filo de Ceruja,
23:38 Ira, la Jetrido, Gareb, la Jetrido,
23:39 Urija, la HXetido. La nombro de cxiuj estas tridek sep.
24:1 La kolero de la Eternulo denove ekflamis kontraux la Izraelidoj, kaj Li incitis Davidon kontraux ili, dirante:Iru, kalkulu Izraelon kaj Jehudan.
24:2 Kaj la regxo diris al Joab, la militestro, kiu estis cxe li:Iru, mi petas, tra cxiuj triboj de Izrael, de Dan gxis Beer-SXeba, kaj kalkulu la popolon, por ke mi sciu la nombron de la popolo.
24:3 Tiam Joab diris al la regxo:La Eternulo, via Dio, plimultigu la popolon centoble kompare kun tio, kio estas nun, kaj la okuloj de mia sinjoro tion vidu; sed por kio mia sinjoro la regxo deziras tiun aferon?
24:4 Sed la vorto de la regxo superfortis Joabon kaj la militestrojn; tial Joab kaj la militestroj foriris de la regxo, por kalkuli la popolon Izraelan.
24:5 Ili transiris Jordanon, kaj starigis siajn tendojn en Aroer, dekstre de la urbo, kiu estas meze de la valo Gad, antaux Jazer;
24:6 kaj ili venis en Gileadon kaj en la landon Tahxtim-HXodsxi; poste ili venis en Dan-Jaanon kaj en la cxirkauxajxon de Cidon.
24:7 Ili venis al la fortikajxo de Tiro, kaj en cxiujn urbojn de la HXividoj kaj Kanaanidoj, kaj eliris en la sudon de Judujo al Beer-SXeba.
24:8 Ili trapasis la tutan landon, kaj venis Jerusalemon post naux monatoj kaj dudek tagoj.
24:9 Kaj Joab transdonis al la regxo la rezulton de la kalkulado de la popolo; kaj montrigxis, ke da Izraelidoj estas okcent mil viroj militkapablaj, povantaj eltiri glavon, kaj da Jehudaidoj kvincent mil viroj.
24:10 Kaj ekbatis la koro de David, post kiam li kalkuligis la popolon. Kaj David diris al la Eternulo:Mi forte pekis per tio, kion mi faris; kaj nun, ho Eternulo, pardonu do la malbonagon de Via sklavo; cxar mi agis tre malsagxe.
24:11 David levigxis matene, kaj la Eternulo parolis al la profeto Gad, la viziisto de David, dirante:
24:12 Iru kaj diru al David:Tiele diris la Eternulo:Tri punojn Mi proponas al vi; elektu al vi unu el ili, ke Mi gxin faru al vi.
24:13 Kaj Gad venis al David kaj sciigis al li, kaj diris al li:CXu venu al vi sepjara malsato en via lando? aux dum tri monatoj vi forkuradu de viaj malamikoj kaj ili persekutu vin? aux estu tritaga pesto en via lando?  pripensu do kaj decidu, kion mi respondu al mia Sendinto.
24:14 Tiam David diris al Gad:Estas al mi tre malfacile; sed ni falu en la manon de la Eternulo, cxar granda estas Lia kompatemeco; nur mi ne falu en manon homan.
24:15 Kaj la Eternulo venigis peston sur Izraelon, de tiu mateno gxis la difinita tempo; kaj mortis el la popolo de Dan gxis Beer-SXeba sepdek mil homoj.
24:16 Kaj la angxelo etendis sian manon kontraux Jerusalemon, por pereigi gxin; sed la Eternulo bedauxris la malbonon, kaj diris al la angxelo, kiu ekstermis la popolon:Suficxe! nun haltigu vian manon! La angxelo de la Eternulo estis tiam cxe la drasxejo de Aravna, la Jebusido.
24:17 Kaj, ekvidinte la angxelon, kiu frapis la popolon, David ekparolis al la Eternulo, dirante:Jen mi pekis, kaj mi malbonagis; sed kion faris cxi tiuj sxafoj? Via mano estu sur mi kaj sur la domo de mia patro.
24:18 En tiu tago venis Gad al David, kaj diris al li:Iru, starigu altaron al la Eternulo en la drasxejo de Aravna, la Jebusido.
24:19 Kaj David iris konforme al la vortoj de Gad, kiel ordonis la Eternulo.
24:20 Aravna ekrigardis, kaj ekvidis la regxon kaj liajn servantojn, kiuj iris al li; kaj Aravna eliris, kaj adorklinigxis al la regxo vizagxaltere.
24:21 Kaj Aravna diris:Por kio mia sinjoro la regxo venis al sia sklavo?  David respondis:Por acxeti de vi la drasxejon, kaj konstrui altaron al la Eternulo, por ke cxesigxu la pesto inter la popolo.
24:22 Sed Aravna diris al David:Mia sinjoro la regxo prenu kaj alportu oferojn, kiel placxas al li; jen estas bovoj por brulofero, kaj la drasxiloj kaj la jungilaro de la bovoj servos kiel ligno.
24:23 CXion tion donis Aravna al la regxo. Kaj Aravna diris al la regxo:La Eternulo, via Dio, favoru vin.
24:24 Tamen la regxo diris al Aravna:Ne; mi volas acxeti de vi pro difinita prezo; mi ne alportos al la Eternulo, mia Dio, bruloferojn senpagajn. Kaj David acxetis la drasxejon kaj la bovojn pro kvindek sikloj da argxento.
24:25 Kaj David konstruis tie altaron al la Eternulo, kaj alportis bruloferojn kaj pacoferojn. Kaj la Eternulo repacigxis kun la lando; kaj cxesigxis la pesto inter la Izraelidoj.


Next: 1 Kings

1:1 La regxo David maljunigxis kaj atingis profundan agxon; kaj oni kovris lin bone per vestoj, sed li ne povis varmigxi.
1:2 Tiam diris al li liaj servantoj:Oni elsercxu por nia sinjoro la regxo junulinon virgulinon, kaj sxi staru antaux la regxo kaj flegu lin kaj dormu cxe lia brusto, kaj tiam al nia sinjoro la regxo farigxos varme.
1:3 Kaj oni sercxis belan junulinon en la tuta regiono de Izrael, kaj oni trovis la SXunemaninon Abisxag kaj venigis sxin al la regxo.
1:4 La junulino estis tre bela; kaj sxi farigxis flegantino de la regxo kaj servis al li; sed la regxo ne ekkonis sxin.
1:5 Dume Adonija, filo de HXagit, fierigxis, kaj diris:Mi farigxos regxo. Kaj li havigis al si cxarojn kaj rajdistojn kaj kvindek homojn por kuradi antaux li.
1:6 Kaj lia patro neniam afliktis lin per demando:Kial vi tion faras? Krom tio li estis tre belaspekta, kaj li estis naskita post Absxalom.
1:7 Kaj li interkonsentis kun Joab, filo de Ceruja, kaj kun la pastro Ebjatar, kaj ili helpadis Adonijan.
1:8 Sed la pastro Cadok, kaj Benaja, filo de Jehojada, kaj la profeto Natan kaj SXimei kaj Rei kaj la fortuloj de David ne estis kun Adonija.
1:9 Adonija bucxis sxafojn kaj bovojn kaj grasigitajn brutojn cxe la sxtono Zohxelet, kiu kusxas apud En-Rogel; kaj li invitis cxiujn siajn fratojn, la filojn de la regxo, kaj cxiujn Jehudaanojn, kiuj servis al la regxo.
1:10 Sed la profeton Natan kaj Benajan kaj la fortulojn kaj sian fraton Salomono li ne invitis.
1:11 Kaj Natan diris al Bat-SXeba, patrino de Salomono, jene:CXu vi ne auxdis, ke Adonija, filo de HXagit, farigxis regxo, kaj nia sinjoro David tion ne scias?
1:12 Venu do, mi donos al vi konsilon, por ke vi savu vian animon kaj la animon de via filo Salomono.
1:13 Iru kaj venu al la regxo David, kaj diru al li:Mia sinjoro, ho regxo, vi jxuris ja al via servantino, dirante:Via filo Salomono regxos post mi, kaj li sidos sur mia trono; kial do Adonija farigxis regxo?
1:14 Dum vi ankoraux estos parolanta tie kun la regxo, mi venos post vi kaj kompletigos viajn vortojn.
1:15 Kaj Bat-SXeba venis al la regxo en la cxambron; la regxo estis tre maljuna, kaj la SXunemanino Abisxag servis al la regxo.
1:16 Bat-SXeba salutis kaj adorklinigxis antaux la regxo; kaj la regxo diris:Kio estas al vi?
1:17 Kaj sxi diris al li:Mia sinjoro, vi jxuris al via servantino per la Eternulo, via Dio:Via filo Salomono regxos post mi, kaj li sidos sur mia trono.
1:18 Sed nun jen Adonija farigxis regxo; kaj vi, mia sinjoro, ho regxo, tion ne scias.
1:19 Li bucxis multe da bovoj kaj grasigitaj brutoj kaj sxafoj, kaj invitis cxiujn filojn de la regxo kaj la pastron Ebjatar kaj la militestron Joab, sed vian servanton Salomono li ne invitis.
1:20 Sed vi, mia sinjoro, ho regxo-la okuloj de cxiuj Izraelidoj estas turnitaj al vi, por ke vi diru al ili, kiu sidos sur la trono de mia sinjoro la regxo post li.
1:21 Kiam mia sinjoro la regxo kusxigxos kun siaj patroj, tiam mi kaj mia filo Salomono estos proklamitaj kulpuloj.
1:22 Dum sxi ankoraux estis parolanta kun la regxo, venis la profeto Natan.
1:23 Kaj oni raportis al la regxo:Jen estas la profeto Natan; kaj cxi tiu venis antaux la regxon kaj adorklinigxis antaux la regxo vizagxaltere.
1:24 Kaj Natan diris:Mia sinjoro, ho regxo! cxu vi diris:Adonija farigxos regxo post mi, kaj li sidos sur mia trono?
1:25 CXar li iris hodiaux kaj bucxis multe da bovoj kaj grasigitaj brutoj kaj sxafoj, kaj invitis cxiujn filojn de la regxo kaj la militestron kaj la pastron Ebjatar; kaj jen ili mangxas kaj trinkas antaux li, kaj proklamas:Vivu la regxo Adonija!
1:26 Sed min, vian servanton, kaj la pastron Cadok, kaj Benajan, filon de Jehojada, kaj vian servanton Salomono li ne invitis.
1:27 CXu laux ordono de mia sinjoro la regxo tio farigxis, kaj vi ne sciigis al via servanto, kiu sidos sur la trono de mia sinjoro la regxo post li?
1:28 Tiam la regxo David respondis kaj diris:Voku al mi Bat-SXeban. Kaj sxi venis antaux la regxon kaj starigxis antaux la regxo.
1:29 Kaj la regxo jxuris kaj diris:Kiel vivas la Eternulo, kiu liberigis mian animon el cxiuj malfelicxoj,
1:30 kiel mi jxuris al vi per la Eternulo, Dio de Izrael, dirante:Via filo Salomono regxos post mi kaj li sidos sur mia trono anstataux mi-tiel mi faros hodiaux.
1:31 Tiam Bat-SXeba salutis vizagxaltere kaj adorklinigxis antaux la regxo,  kaj diris:Vivu mia sinjoro la regxo David eterne!
1:32 Kaj la regxo David diris:Voku al mi la pastron Cadok kaj la profeton Natan, kaj Benajan, filon de Jehojada. Kaj ili venis antaux la regxon.
1:33 Kaj la regxo diris al ili:Prenu kun vi la servantojn de via sinjoro, kaj rajdigu mian filon Salomono sur mia mulo kaj venigu lin en Gihxonon.
1:34 Kaj tie la pastro Cadok kaj la profeto Natan lin sanktoleu regxo super Izrael; kaj blovu per trumpeto, kaj proklamu:Vivu la regxo Salomono!
1:35 Poste revenu, sekvante lin, kaj li venu kaj sidigxu sur mia trono; kaj li regxos anstataux mi, al li mi ordonas esti estro de Izrael kaj Jehuda.
1:36 Tiam respondis Benaja, filo de Jehojada, al la regxo, kaj diris:Amen!  tiel diru la Eternulo, Dio de mia sinjoro la regxo.
1:37 Kiel la Eternulo estis kun mia sinjoro la regxo, tiel Li estu kun Salomono, kaj Li faru lian tronon pli granda, ol la trono de mia sinjoro, la regxo David.
1:38 Kaj iris la pastro Cadok kaj la profeto Natan, kaj Benaja, filo de Jehojada, kaj la Keretidoj kaj la Peletidoj, kaj ili rajdigis Salomonon sur la mulo de la regxo David kaj kondukis lin en Gihxonon.
1:39 Kaj la pastro Cadok prenis la kornon kun oleo el la tabernaklo kaj sanktoleis Salomonon; kaj oni ekblovis per trumpeto, kaj la tuta popolo diris:Vivu la regxo Salomono!
1:40 Kaj la tuta popolo ekiris post li, kaj la popolo muzikis per flutoj kaj estis tre gaja, tiel ke la tero resonis de iliaj krioj.
1:41 Tion auxdis Adonija, kaj cxiuj invititoj, kiuj estis kun li; ili jam finis la mangxadon; kaj auxdis Joab la sonadon de la trumpeto, kaj li diris:Kion signifas la tumulta bruo de la urbo?
1:42 Kiam li estis ankoraux parolanta, jen venis Jonatan, filo de la pastro Ebjatar. Kaj Adonija diris:Eniru, cxar vi estas brava homo kaj vi sciigos bonon.
1:43 Kaj Jonatan respondis kaj diris al Adonija:Jes, nia sinjoro la regxo David faris Salomonon regxo;
1:44 kaj la regxo sendis kun li la pastron Cadok kaj la profeton Natan, kaj Benajan, filon de Jehojada, kaj la Keretidojn kaj la Peletidojn, kaj ili rajdigis lin sur la mulo de la regxo;
1:45 kaj la pastro Cadok kaj la profeto Natan sanktoleis lin regxo en Gihxon,  kaj ili revenis de tie gajaj, kaj la urbo tumultigxis; tio estas la bruo,  kiun vi auxdis.
1:46 Kaj Salomono jam sidigxis sur la regxa trono.
1:47 Kaj jam venis la servantoj de la regxo, por gratuli nian sinjoron, la regxon David, dirante:Via Dio faru la nomon de Salomono pli fama, ol via nomo, kaj Li faru lian tronon pri granda, ol via trono; kaj la regxo adorklinigxis sur la kusxejo.
1:48 Kaj ankaux tiele diris la regxo:Benata estu la Eternulo, Dio de Izrael,  kiu donis hodiaux sidanton sur mia trono, kaj miaj okuloj vidas.
1:49 Kaj ektimis kaj levigxis cxiuj invititoj de Adonija, kaj foriris cxiu sian vojon.
1:50 Sed Adonija timis Salomonon, kaj li levigxis kaj iris kaj ekkaptis la kornojn de la altaro.
1:51 Kaj oni raportis al Salomono jene:Jen Adonija timas la regxon Salomono,  kaj li tenas la kornojn de la altaro, dirante:La regxo Salomono jxuru al mi hodiaux, ke li ne mortigos sian servanton per glavo.
1:52 Kaj Salomono diris:Se li estos homo brava, tiam ecx unu el liaj haroj ne falos teren; sed se en li trovigxos malbono, tiam li mortos.
1:53 Kaj la regxo Salomono sendis forprenigi lin de la altaro, kaj li venis kaj adorklinigxis antaux la regxo Salomono; kaj Salomono diris al li:Iru en vian domon.
2:1 Kiam por David alproksimigxis la tempo por morti, li testamentis al sia filo Salomono jene:
2:2 Mi foriras la vojon de la tuta mondo; sed vi tenu vin forte kaj estu viro.
2:3 Kaj observu la ordonojn de la Eternulo, via Dio, irante laux Liaj vojoj,  plenumante Liajn legxojn, ordonojn, decidojn, kaj regulojn, kiel estas skribite en la instruo de Moseo, por ke vi estu sagxa en cxio, kion vi faros,  kaj kien ajn vi vin turnos;
2:4 por ke la Eternulo plenumu Sian vorton, kiun Li diris pri mi,  parolante:Se viaj filoj observos siajn vojojn, irante antaux Mi en vero per sia tuta koro kaj per sia tuta animo, tiam ne mankos cxe vi viro sur la trono de Izrael.
2:5 Ankaux vi scias, kion faris al mi Joab, filo de Ceruja, kion li faris al la du militestroj de Izrael, al Abner, filo de Ner, kaj al Amasa, filo de Jeter, ke li mortigis ilin kaj versxis militan sangon en tempo de paco kaj makulis per milita sango sian zonon sur siaj lumboj kaj siajn sxuojn sur siaj piedoj.
2:6 Agu laux via sagxo, ke vi ne lasu al liaj grizaj haroj iri en paco en SXeolon.
2:7 Sed al la filoj de Barzilaj, la Gileadano, faru favoron, kaj ili estu inter la mangxantoj cxe via tablo; cxar ili tiel alproksimigxis al mi, kiam mi forkuris de via frato Absxalom.
2:8 Kaj jen cxe vi estas SXimei, filo de Gera, Benjamenido el Bahxurim; li malbenis min per kruela malbeno, kiam mi iris al Mahxanaim; sed li venis al mi renkonte cxe Jordan, kaj mi jxuris al li per la Eternulo, dirante:Mi ne mortigos vin per glavo.
2:9 Sed nun ne lasu lin senpuna, cxar vi estas homo sagxa, kaj vi scias, kion vi devas fari al li, por malsuprenigi liajn grizajn harojn en sango en SXeolon.
2:10 Kaj David ekdormis kun siaj patroj, kaj oni lin enterigis en la urbo de David.
2:11 La tempo, kiun David regxis super Izrael, estis kvardek jaroj:en HXebron li regxis sep jarojn, kaj en Jerusalem li regxis tridek tri jarojn.
2:12 Kaj Salomono sidis sur la trono de sia patro David, kaj lia regxado tre fortikigxis.
2:13 Adonija, filo de HXagit, venis al Bat-SXeba, patrino de Salomono. SXi diris:CXu kun paco vi venas? Kaj li respondis:Kun paco.
2:14 Kaj li diris:Mi havas aferon al vi. SXi respondis:Parolu.
2:15 Kaj li diris:Vi scias, ke la regno apartenis al mi, kaj al mi cxiuj Izraelidoj turnis sian vizagxon, ke mi regxu; sed la regxado deturnigxis kaj transiris al mia frato, cxar de la Eternulo gxi estis destinita al li.
2:16 Nun unu peton mi petas de vi, ne rifuzu al mi. Kaj sxi diris al li:Parolu.
2:17 Kaj li diris:Diru, mi petas, al la regxo Salomono (cxar li ne rifuzos al vi), ke li donu al mi la SXunemaninon Abisxag kiel edzinon.
2:18 Kaj Bat-SXeba diris:Bone, mi parolos pri vi kun la regxo.
2:19 Kaj Bat-SXeba venis al la regxo Salomono, por paroli al li pri Adonija.  La regxo levigxis renkonte al sxi kaj adorklinigxis antaux sxi kaj sidigxis sur sia trono. Kaj oni starigis tronon por la patrino de la regxo, kaj sxi sidigxis dekstre de li.
2:20 Kaj sxi diris:Unu malgrandan peton mi petos de vi, ne rifuzu al mi. Kaj la regxo diris al sxi:Petu, mia patrino, cxar mi ne rifuzos al vi.
2:21 Kaj sxi diris:La SXunemanino Abisxag estu donata kiel edzino al via frato Adonija.
2:22 Tiam respondis la regxo Salomono kaj diris al sia patrino:Kial vi petas la SXunemaninon Abisxag por Adonija? petu por li ankaux la regxecon, cxar li estas mia pli agxa frato-por li, kaj por la pastro Ebjatar, kaj por Joab,  filo de Ceruja.
2:23 Kaj la regxo Salomono jxuris per la Eternulo, dirante:Tion kaj pli faru al mi la Eternulo; kontraux sia vivo Adonija diris tiujn vortojn.
2:24 Nun, kiel vivas la Eternulo, kiu min konfirmis kaj min sidigis sur la trono de mia patro David kaj kiu arangxis al mi domon laux Sia promeso,  hodiaux Adonija estos mortigita.
2:25 Kaj la regxo Salomono sendis Benajan, filon de Jehojada, kaj cxi tiu frapis lin, kaj li mortis.
2:26 Kaj al la pastro Ebjatar la regxo diris:Iru en Anatoton, sur vian kampon; vi meritas la morton, sed mi nun ne mortigos vin, cxar vi portis la keston de la Sinjoro, la Eternulo, antaux mia patro David, kaj cxar vi suferis cxion, kion suferis mia patro.
2:27 Kaj Salomono forigis Ebjataron, ke li ne estu plu pastro al la Eternulo;  por ke plenumigxu la vorto de la Eternulo, kiun Li diris pri la domo de Eli en SXilo.
2:28 La famo pri tio atingis Joabon (cxar Joab aligxis al Adonija, kvankam al Absxalom li ne aligxis); kaj Joab forkuris en la tabernaklon de la Eternulo kaj ekkaptis la kornojn de la altaro.
2:29 Oni raportis al la regxo Salomono, ke Joab forkuris en la tabernaklon de la Eternulo kaj estas nun cxe la altaro. Tiam Salomono sendis Benajan, filon de Jehojada, dirante al li:Iru, mortigu lin.
2:30 Benaja venis en la tabernaklon de la Eternulo, kaj diris al li:Tiele diras la regxo:Eliru! Sed tiu respondis:Ne, cxi tie mi mortu. Kaj Benaja raportis tion al la regxo, dirante:Tiele diris Joab, kaj tiele li respondis al mi.
2:31 Tiam la regxo diris al li:Faru, kiel li diris, mortigu lin kaj enterigu lin; por ke vi forigu de mi kaj de la domo de mia patro la senkulpan sangon,  kiun Joab versxis.
2:32 La Eternulo refaligu lian sangon sur lian kapon, pro tio, ke li mortigis du virojn, kiuj estis pli virtaj kaj pli bonaj ol li, kaj li mortigis ilin per glavo, dum mia patro David tion ne sciis:Abneron, filon de Ner,  militestron de Izrael, kaj Amasan, filon de Jeter, militestron de Jehuda.
2:33 Ilia sango falu sur la kapon de Joab kaj sur la kapon de lia idaro por eterne; sed al David kaj al lia idaro kaj al lia domo kaj al lia trono estu paco por eterne de la Eternulo.
2:34 Tiam Benaja, filo de Jehojada, iris kaj frapis lin kaj mortigis lin, kaj oni enterigis lin en lia domo en la dezerto.
2:35 Kaj la regxo starigis Benajan, filon de Jehojada, anstataux li kiel militestron, kaj la pastron Cadok la regxo starigis anstataux Ebjatar.
2:36 Kaj la regxo sendis por voki SXimein, kaj li diris al li:Konstruu al vi domon en Jerusalem, kaj logxu tie kaj nenien eliru el tie;
2:37 se iun tagon vi eliros kaj transiros la torenton Kidron, tiam sciu, ke vi nepre mortos; via sango estos sur via kapo.
2:38 Kaj SXimei diris al la regxo:Bone; kiel diris mia sinjoro la regxo, tiel via servanto faros. Kaj SXimei logxis en Jerusalem multe da tempo.
2:39 Sed post paso de tri jaroj forkuris du sklavoj de SXimei al Ahxisx, filo de Maahxa, regxo de Gat. Kaj oni sciigis al SXimei, dirante:Jen viaj sklavoj estas en Gat.
2:40 Tiam SXimei levigxis, kaj selis sian azenon kaj iris en Gaton al Ahxisx,  por sercxi siajn sklavojn. Kaj SXimei iris, kaj revenigis siajn sklavojn el Gat.
2:41 Kaj oni raportis al Salomono, ke SXimei foriris el Jerusalem en Gaton kaj revenis.
2:42 Tiam la regxo sendis, kaj vokigis SXimein, kaj diris al li:Mi jxurligis ja vin per la Eternulo kaj avertis vin, dirante, ke se iun tagon vi ien ajn foriros, tiam sciu, ke vi nepre mortos; kaj vi diris al mi:Bona estas tio,  kion mi auxdis.
2:43 Kial do vi ne observis la jxuron per la Eternulo, kaj la ordonon, kiun mi faris al vi?
2:44 Kaj la regxo diris al SXimei:Vi scias la tutan malbonon, kiun via koro scias kaj kiun vi faris al mia patro David; la Eternulo repagu vian malbonon sur via kapo.
2:45 Sed la regxo Salomono estu benata, kaj la trono de David staru forte antaux la Eternulo eterne.
2:46 Kaj la regxo ordonis al Benaja, filo de Jehojada, kaj cxi tiu iris kaj frapis tiun, kaj tiu mortis. Kaj la regno fortikigxis en la manoj de Salomono.
3:1 Kaj Salomono boparencigxis kun Faraono, regxo de Egiptujo, kaj prenis filinon de Faraono kaj venigis sxin en la urbon de David, gxis li finis la konstruadon de sia domo kaj de la domo de la Eternulo kaj de la muregoj de Jerusalem cxirkauxe.
3:2 Tamen la popolo alportadis ankoraux oferojn sur altajxoj, cxar gxis tiu tempo ankoraux ne estis konstruita domo al la nomo de la Eternulo.
3:3 Kaj Salomono amis la Eternulon, irante laux la instrukcioj de sia patro David; tamen li oferadis kaj incensadis sur altajxoj.
3:4 Kaj la regxo iris en Gibeonon, por alporti tie oferojn, cxar tie estis la cxefa altajxo. Mil bruloferojn Salomono alportis sur tiu altaro.
3:5 En Gibeon la Eternulo aperis al Salomono nokte en songxo, kaj Dio diris:Petu, kion Mi donu al vi.
3:6 Kaj Salomono diris:Vi faris al Via servanto, mia patro David, multe da favoro, cxar li iradis antaux Vi en vero kaj en justeco kaj en pureco de la koro koncerne Vin; kaj Vi konservis por li tiun grandan favorecon, kaj Vi donis al li filon, kiu sidas nun sur lia trono.
3:7 Kaj nun, ho Eternulo, mia Dio, Vi regxigis Vian servanton anstataux mia patro David; sed mi estas malgranda junulo; mi ne scias, kiel eliri kaj eniri.
3:8 Kaj Via servanto estas meze de Via popolo, kiun Vi elektis, popolo granda, kiu ne povas esti nombrata nek kalkulata pro sia multeco.
3:9 Donu do al Via servanto koron, kiu povoscius regi Vian popolon, distingi inter bono kaj malbono; cxar kiu povas regi tiun Vian potencan popolon?
3:10 Kaj tio placxis al la Sinjoro, ke Salomono petis tion.
3:11 Kaj Dio diris al li:CXar vi petis cxi tion, sed ne petis por vi longan vivon kaj ne petis por vi ricxecon kaj ne petis la animon de viaj malamikoj,  sed vi petis sagxon, por povoscii regi,
3:12 tial jen Mi faras konforme al via parolo:jen Mi donas al vi koron sagxan kaj kompreneman, tiel ke simila al vi ekzistis neniu antaux vi, kaj post vi ne aperos tia, kiel vi.
3:13 Sed ankaux tion, pri kio vi ne petis, Mi donos al vi, ricxecon kaj gloron, tiamaniere, ke ne ekzistos simila al vi inter la regxoj dum via tuta vivo.
3:14 Kaj se vi irados laux Miaj vojoj, observante Miajn legxojn kaj ordonojn,  kiel iradis via patro David, Mi longigos vian vivon.
3:15 Kaj Salomono vekigxis, kaj vidis, ke tio estis songxo. Kaj li venis en Jerusalemon kaj starigxis antaux la kesto de interligo de la Eternulo kaj alportis bruloferojn kaj faris pacoferojn, kaj li faris festenon por cxiuj siaj servantoj.
3:16 Tiam venis du virinoj malcxastistinoj al la regxo kaj starigxis antaux li.
3:17 Kaj unu el la virinoj diris:Ho mia sinjoro! mi kaj cxi tiu virino logxas en unu domo; kaj mi naskis, logxante kun sxi en la sama domo.
3:18 En la tria tago post mia nasko naskis ankaux cxi tiu virino; kaj ni estis kune, estis neniu fremdulo kun ni en la domo, nur ni ambaux estis en la domo.
3:19 Kaj la filo de cxi tiu virino mortis en la nokto, cxar sxi dormis sur li.
3:20 Kaj sxi levigxis meze de la nokto kaj prenis mian filon de cxe mi, kiam via servantino dormis, kaj kusxigis lin cxe sia brusto, kaj sian mortintan filon sxi almetis al mia brusto.
3:21 Kiam mi levigxis matene, por sucxigi mian filon, jen li estas senviva;  sed kiam mi matene bone lin rigardis, mi vidis, ke tio ne estas mia filo,  kiun mi naskis.
3:22 Sed la dua virino diris:Ne, mia filo estas la vivanta, kaj via estas la mortinta. Kaj la unua diris:Ne, via filo estas la mortinta, kaj mia estas la vivanta. Kaj tiel ili parolis antaux la regxo.
3:23 Tiam la regxo diris:Unu diras:Mia estas la vivanta filo, kaj via estas la mortinta; kaj la dua diras:Ne, via filo estas la mortinta, kaj mia filo estas la vivanta;
3:24 kaj la regxo diris:Alportu al mi glavon. Kaj oni alportis la glavon al la regxo.
3:25 Kaj la regxo diris:Dishaku la vivantan infanon en du partojn, kaj donu duonon al unu kaj duonon al la alia.
3:26 Tiam la virino, kies filo estis la vivanta, ekparolis al la regxo, cxar ekscitigxis sxia kompato al sxia filo, kaj sxi diris:Ho mia sinjoro, donu al sxi la infanon vivantan, sed ne mortigu gxin. Sed la dua diris:Nek mi havu,  nek vi; dishaku.
3:27 Tiam la regxo respondis kaj diris:Donu al sxi la vivantan infanon, sed ne mortigu gxin; sxi estas gxia patrino.
3:28 Kaj cxiuj Izraelidoj auxdis pri la jugxo, kiun jugxis la regxo; kaj ili ektimis la regxon, cxar ili vidis, ke en li estas sagxo de Dio, por fari jugxon.
4:1 Kaj la regxo Salomono estis regxo super la tuta Izrael.
4:2 Kaj jen estas la estroj, kiuj estis cxe li:Azarja, filo de Cadok, pastro;
4:3 Elihxoref kaj Ahxija, filoj de SXisxa, skribistoj; Jehosxafat, filo de Ahxilud, kronikisto;
4:4 kaj Benaja, filo de Jehojada, super la militistaro; kaj Cadok kaj Ebjatar, pastroj;
4:5 kaj Azarja, filo de Natan, super la administrantoj; kaj Zabud, filo de Natan, pastro, amiko de la regxo;
4:6 kaj Ahxisxar super la palaco; kaj Adoniram, filo de Abda, super la impostoj.
4:7 Kaj Salomono havis dek du administrantojn super la tuta Izrael, kaj ili liveradis provizajxojn al la regxo kaj al lia domo; unu monaton en jaro cxiu el ili devis liveri provizajxojn.
4:8 Kaj jen estas iliaj nomoj:Ben-HXur, sur la monto de Efraim;
4:9 Ben-Deker, en Makac kaj SXaalbim kaj Bet-SXemesx kaj Elon-Bet-HXanan;
4:10 Ben-HXesed, en Arubot; al li apartenis Sohxo kaj la tuta regiono HXefer;
4:11 Ben-Abinadab, super la tuta regiono Dor; Tafat, filino de Salomono,  estis lia edzino;
4:12 Baana, filo de Ahxilud, en Taanahx kaj Megido kaj super la tuta Bet-  SXean, kiu estas apud Cartan, malsupre de Jizreel, de Bet-SXean gxis Abel-  Mehxola, gxis trans Jokmeam;
4:13 Ben-Geber, en Ramot en Gilead; al li apartenis la Vilagxoj de Jair, filo de Manase, kiuj estis en Gilead; al li apartenis la distrikto Argob, kiu estis en Basxan, sesdek grandaj urboj kun muregoj kaj kupraj rigliloj;
4:14 Ahxinadab, filo de Ido, en Mahxanaim;
4:15 Ahximaac, en la regiono de Naftali; ankaux li prenis Basmaton, filinon de Salomono, kiel edzinon;
4:16 Baana, filo de HXusxaj, en la regiono de Asxer kaj en Alot;
4:17 Jehosxafat, filo de Paruahx, en la regiono de Isahxar;
4:18 SXimei, filo de Ela, en la regiono de Benjamen;
4:19 Geber, filo de Uri, en la regiono Gilead, en la lando de Sihxon, regxo de la Amoridoj, kaj de Og, regxo de Basxan. Unu administranto estis en tiu tuta lando.
4:20 Jehuda kaj Izrael estis grandnombraj kiel la sablo cxe la maro; ili mangxis kaj trinkis kaj estis gajaj.
4:21 Salomono regis super cxiuj regnoj, de la Rivero gxis la lando Filisxta kaj gxis la limo de Egiptujo; ili alportadis donacojn kaj servadis al Salomono dum lia tuta vivo.
4:22 La mangxprovizoj de Salomono por cxiu tago estis:tridek kor�oj da delikata faruno kaj sesdek kor�oj da simpla faruno,
4:23 dek grasigitaj bovoj kaj dudek bovoj de pasxtejo kaj cent sxafoj, krom cervoj kaj gazeloj kaj kapreoloj kaj grasigitaj birdoj.
4:24 CXar li regis super la tuta transo de la Rivero, de Tifsahx gxis Gaza,  super cxiuj regxoj de trans la Rivero; kaj li havis pacon kun cxiuj cxirkauxaj landoj.
4:25 Kaj Jehuda kaj Izrael sidis en sendangxereco, cxiu sub siaj vinberbrancxoj kaj sub sia figarbo, de Dan gxis Beer-SXeba, dum la tuta vivo de Salomono.
4:26 Kaj Salomono havis kvardek mil stalojn por cxarcxevaloj kaj dek du mil rajdistojn.
4:27 Kaj tiuj administrantoj liveradis mangxprovizojn por la regxo Salomono,  kaj por cxiuj, kiuj venadis al la tablo de la regxo Salomono, cxiu en sia monato, nenion mankigante.
4:28 Kaj la hordeon kaj pajlon por la cxevaloj kaj la kurcxevaloj ili liveradis al la loko, kie li estis, cxiu laux sia instrukcio.
4:29 Kaj Dio donis al Salomono sagxon kaj tre multe da prudento kaj tre multe da spirito, kiel la sablo cxe la maro.
4:30 Kaj la sagxeco de Salomono estis pli granda, ol la sagxeco de cxiuj orientanoj kaj ol la tuta sagxeco de Egiptujo.
4:31 Kaj li estis pli sagxa, ol cxiuj homoj, pli ol Etan la Ezrahxido, kaj Heman kaj Kalkol kaj Darda, filoj de Mahxol; kaj li estis fama inter cxiuj popoloj cxirkauxe.
4:32 Kaj li eldiris tri mil sentencojn; kaj la nombro de liaj kantoj estis mil kaj kvin.
4:33 Kaj li parolis pri la arboj, de la cedro, kiu estas sur Lebanon, gxis la hisopo, kiu elkreskas el la muro; kaj li parolis pri la brutoj kaj la birdoj kaj la rampajxoj kaj la fisxoj.
4:34 Kaj oni venadis el cxiuj popoloj, por auxskulti la sagxecon de Salomono,  de cxiuj regxoj de la tero, kiuj auxdis pri lia sagxeco.
5:1 HXiram, regxo de Tiro, sendis siajn servantojn al Salomono, kiam li auxdis, ke oni lin sanktoleis regxo anstataux lia patro; cxar HXiram estis amiko de David en la tuta tempo.
5:2 Kaj Salomono sendis al HXiram, por diri:
5:3 Vi scias pri mia patro David, ke li ne povis konstrui domon al la nomo de la Eternulo, lia Dio, pro la militantoj, kiuj lin cxirkauxis, gxis la Eternulo metis ilin sub la plandojn de liaj piedoj.
5:4 Sed nun la Eternulo, mia Dio, donis al mi ripozon cxirkauxe; ne ekzistas kontrauxulo nek ia malbona malhelpo.
5:5 Tial jen mi intencas konstrui domon al la nomo de la Eternulo, mia Dio,  kiel la Eternulo parolis al mia patro David, dirante:Via filo, kiun Mi sidigos anstataux vi sur via trono, konstruos la domon al Mia nomo.
5:6 Ordonu do nun, ke oni haku por mi cedrojn de Lebanon; kaj miaj servantoj estos kun viaj servantoj, kaj pagon por viaj servantoj mi donos al vi tian,  kian vi diros; cxar vi scias, ke ekzistas inter ni neniu, kiu povus haki arbojn kiel la Cidonanoj.
5:7 Kiam HXiram auxdis la vortojn de Salomono, li tre ekgxojis, kaj diris:Benata estu hodiaux la Eternulo, kiu donis al David filon sagxan super tiu grandnombra popolo.
5:8 Kaj HXiram sendis al Salomono, por diri:Mi auxskultis tion, kion vi sendis diri al mi; mi plenumos vian tutan deziron pri la arboj cedraj kaj arboj cipresaj.
5:9 Miaj servantoj malsuprenigos ilin de Lebanon al la maro, kaj mi flosos ilin sur la maro gxis la loko, pri kiu vi sciigos al mi, kaj tie mi ilin disigos, kaj vi prenigos. Kaj vi plenumu mian deziron, kaj donu mangxajxon por mia domo.
5:10 Kaj HXiram donis al Salomono lignon cedran kaj lignon cipresan, kiom li nur volis.
5:11 Kaj Salomono donis al HXiram dudek mil kor�ojn da tritiko kiel mangxajxon por lia domo kaj dudek kor�ojn da plej pura oleo. Tiom Salomono donadis al HXiram cxiujare.
5:12 Kaj la Eternulo donis sagxon al Salomono, kiel Li promesis al li. Kaj estis paco inter HXiram kaj Salomono, kaj ili ambaux faris inter si interligon.
5:13 La regxo Salomono prenis imposton de la tuta Izrael; la imposto estis tridek mil viroj.
5:14 Kaj li sendis ilin sur Lebanonon, po dek mil cxiumonate, alterne; unu monaton ili estis sur Lebanon kaj du monatojn en sia domo. Adoniram administris tiun imposton.
5:15 Kaj Salomono havis sepdek mil sxargxoportistojn kaj okdek mil montajn sxtonhakistojn,
5:16 krom la tri mil tricent oficistoj, kiujn Salomono starigis super la laboroj kaj kiuj regis super la popolo okupita per la laboroj.
5:17 Kaj la regxo ordonis, ke oni elhaku grandajn sxtonojn, multekostajn sxtonojn, por arangxi por la domo fundamenton el sxtonoj cxirkauxhakitaj.
5:18 Kaj hakis la konstruistoj de Salomono kaj la konstruistoj de HXiram kaj la Gebalanoj, kaj pretigis lignon kaj sxtonojn, por konstrui la domon.
6:1 En la jaro kvarcent-okdeka post la eliro de la Izraelidoj el la lando Egipta, en la kvara jaro de la regxado de Salomono, en la monato Ziv, tio estas la dua monato, oni komencis konstrui la domon por la Eternulo.
6:2 Kaj la domo, kiun la regxo Salomono konstruis por la Eternulo, havis la longon de sesdek ulnoj, la largxon de dudek, kaj la alton de tridek ulnoj.
6:3 Kaj la portiko antaux la templo de la domo havis la longon de dudek ulnoj, konforme al la largxo de la domo; dek ulnoj estis gxia largxo antaux la domo.
6:4 Kaj li faris en la domo fenestrojn fermeblajn kaj kovreblajn.
6:5 Kaj li arangxis cxe la muro de la domo galeriojn cxirkaux la muroj de la domo, cxirkaux la templo kaj la plejsanktejo, kaj li faris flankajn cxambrojn cxirkauxe.
6:6 La malsupra galerio havis la largxon de kvin ulnoj, la meza havis la largxon de ses ulnoj, kaj la tria havis la largxon de sep ulnoj; cxar cxirkaux la domo ekstere li faris sxtupajxojn, por ne enfortikigi en la muroj de la domo.
6:7 Kiam la domo estis konstruata, gxi estis konstruata el sxtonoj prete cxirkauxhakitaj; martelo aux hakilo aux ia alia fera instrumento ne estis auxdata en la domo dum gxia konstruado.
6:8 La pordo de la meza galerio estis cxe la dekstra flanko de la domo; kaj per sxtuparo oni povis supreniri en la mezan galerion kaj el la meza en la trian.
6:9 Kaj li konstruis la domon kaj finis gxin, kaj li kovris la domon per traboj kaj tabuloj el cedroj.
6:10 Kaj li konstruis la galeriojn cxirkaux la tuta domo, havantajn la alton de kvin ulnoj; kaj li kovris la domon per cedra ligno.
6:11 Kaj la Eternulo ekparolis al Salomono, dirante:
6:12 Koncerne la domon, kiun vi konstruas:se vi irados laux Miaj legxoj kaj plenumados Miajn instrukciojn kaj observados cxiujn Miajn ordonojn, por agadi laux ili, tiam Mi plenumos Mian promeson pri vi, kiun Mi eldiris al via patro David,
6:13 kaj Mi logxos inter la Izraelidoj kaj ne forlasos Mian popolon Izrael.
6:14 Kaj Salomono konstruis la domon kaj finis gxin.
6:15 Kaj li konstruis la murojn de la domo interne el cedraj tabuloj; de la planko de la domo gxis la plafono li kovris interne per ligno, kaj li kovris la plankon de la domo per cipresaj tabuloj.
6:16 Kaj li konstruis en la distanco de dudek ulnoj de la rando de la domo cedrotabulan muron de la planko gxis la plafono, kaj li konstruis tion interne por interna sanktejo, la plejsanktejo.
6:17 Kvardek ulnojn da longo havis la domo, tio estas la antauxa parto de la templo.
6:18 Sur la cedroj interne de la domo estis skulptitaj tuberoj kaj floroj;  cxio estis cedra, oni vidis nenian sxtonon.
6:19 La plejsanktejon li arangxis en la domo por tio, ke oni starigu tie la keston de interligo de la Eternulo.
6:20 La internon de la plejsanktejo, kiu havis la longon de dudek ulnoj, la largxon de dudek ulnoj, kaj la alton de dudek ulnoj, li tegis per pura oro,  kaj ankaux la cedran altaron li tegis.
6:21 Kaj Salomono tegis la domon interne per pura oro, kaj li tiris orajn cxenojn antaux la plejsanktejo kaj tegis gxin per oro.
6:22 Kaj la tutan domon li tegis per oro, absolute la tutan domon, kaj la tutan altaron antaux la plejsanktejo li tegis per oro.
6:23 Kaj li faris en la plejsanktejo du kerubojn el oleastra ligno, havantajn la alton de dek ulnoj.
6:24 Kvin ulnojn havis unu flugilo de kerubo, kaj kvin ulnojn la dua flugilo de kerubo; dek ulnoj estis de unu fino de gxiaj flugiloj gxis la dua fino de gxiaj flugiloj.
6:25 Kaj dek ulnojn havis ankaux la dua kerubo; la saman mezuron kaj la saman formon havis ambaux keruboj.
6:26 La alto de unu kerubo estis dek ulnoj, kaj tiel same ankaux de la dua kerubo.
6:27 Kaj li starigis la kerubojn meze de la interna parto de la domo; kaj la flugiloj de la keruboj estis etenditaj, kaj la flugilo de unu kerubo estis altusxanta la muron, kaj la flugilo de la dua kerubo estis altusxanta la duan muron; sed la flugiloj, kiuj estis direktitaj en la mezon de la domo, estis altusxantaj unu la alian.
6:28 Kaj li tegis la kerubojn per oro.
6:29 Kaj sur cxiuj muroj de la domo cxirkauxe li faris skulptitajn figurojn de keruboj, palmoj, kaj floroj, interne kaj ekstere.
6:30 Ankaux la plankon de la domo li kovris per oro interne kaj ekstere.
6:31 CXe la enirejo en la plejsanktejon li faris pordojn el oleastra ligno kun kvinangulaj fostoj.
6:32 Sur du pordoj el oleastra ligno li faris skulptitajn kerubojn kaj palmojn kaj florojn kaj tegis per oro; li tegis per oro la kerubojn kaj la palmojn.
6:33 Ankaux cxe la enirejo en la templon li faris kvarangulajn fostojn el oleastra ligno;
6:34 kaj du pordojn el cipresa ligno; ambaux duonoj de unu pordo estis kunmeteblaj, kaj ambaux duonoj de la dua pordo estis kunmeteblaj.
6:35 Kaj li faris sur ili kerubojn kaj palmojn kaj florojn kaj tegis per oro gxuste laux la skulptajxo.
6:36 Kaj li konstruis la internan korton el tri vicoj da cxirkauxhakitaj sxtonoj kaj el vico da cedraj traboj.
6:37 En la kvara jaro, en la monato Ziv, estis fondita la domo de la Eternulo.
6:38 Kaj en la dek-unua jaro, en la monato Bul, tio estas en la oka monato,  la domo estis finita en cxiuj siaj detaloj kaj laux sia tuta plano; li konstruis gxin dum sep jaroj.
7:1 Kaj sian domon Salomono konstruis dum dek tri jaroj, kaj li finis sian tutan domon.
7:2 Kaj li konstruis la domon de la arbaro Lebanona; gxi havis la longon de cent ulnoj, la largxon de kvindek ulnoj, kaj la alton de tridek ulnoj; sur kvar vicoj da cedraj kolonoj, kaj cedraj traboj estis sur la kolonoj.
7:3 Kaj li kovris per cedro la supron de la galerioj, kiuj estis sur kvardek kvin kolonoj, po dek kvin en unu vico.
7:4 Kaj da fenestraj kadroj estis tri vicoj, kaj fenestroj kontraux fenestroj trifoje.
7:5 Kaj cxiuj pordoj kaj la fostoj estis kvarangulaj, kaj la fenestroj estis kontraux fenestroj trifoje.
7:6 Kaj cxambregon el kolonoj li faris, havantan la longon de kvindek ulnoj kaj la largxon de tridek ulnoj; kaj ankoraux cxambron antaux ili kaj kolonojn kaj sojlon antaux ili.
7:7 Kaj tronan salonon, por tie jugxi, jugxan salonon li faris, kaj cxiujn plankojn li kovris per cedro.
7:8 Lia domo, en kiu li logxis, en la malantauxa korto post la salono, estis arangxita tiel same. Kaj li faris ankaux domon, similan al tiu salono, por la filino de Faraono, kiun Salomono prenis.
7:9 CXio cxi tio estis farita el multekostaj sxtonoj, cxirkauxhakitaj lauxmezure, segitaj per segilo, interne kaj ekstere, de la fundamento gxis la tegmento, kaj ekstere gxis la granda korto.
7:10 En la fundamento estis sxtonoj multekostaj, sxtonoj grandaj, sxtonoj de dek ulnoj kaj sxtonoj de ok ulnoj.
7:11 Kaj supre estis multekostaj sxtonoj, cxirkauxhakitaj lauxmezure, kaj cedro.
7:12 Kaj la granda cxirkauxa korto havis tri vicojn da cxirkauxhakitaj sxtonoj kaj unu vicon da cedraj traboj; tiel same ankaux la interna korto de la domo de la Eternulo kaj la salono cxe la domo.
7:13 La regxo Salomono sendis, kaj venigis el Tiro HXuramon.
7:14 Li estis filo de unu vidvino, el la tribo de Naftali; lia patro estis Tirano, kupristo. Li estis plena de sagxeco, kompetenteco, kaj sciado, por fari cxian laboron el kupro. Kaj li venis al la regxo Salomono kaj plenumis cxiujn liajn laborojn.
7:15 Li faris du kuprajn kolonojn, el kiuj unu kolono havis la alton de dek ok ulnoj, kaj fadeno de dek du ulnoj prezentis la amplekson de la dua kolono.
7:16 Kaj du kapitelojn, fanditajn el kupro, li faris, por meti sur la suprojn de la kolonoj; kvin ulnoj estis la alto de unu kapitelo, kaj kvin ulnoj la alto de la dua kapitelo.
7:17 Retoj plektitaj kaj sxnuretoj cxenoformaj estis cxe la kapiteloj, kiuj estis supre de la kolonoj; sep cxe unu kapitelo kaj sep cxe la dua.
7:18 Kaj li faris la kolonojn tiel, ke du vicoj da granatoj estis cxirkaux unu reto, por kovri la kapitelon; tiel same li faris ankaux por la dua kapitelo.
7:19 La kapiteloj sur la kolonoj estis faritaj kiel la lilioj en la salono,  kaj havis kvar ulnojn.
7:20 Kaj la kapiteloj sur la du kolonoj super la konveksajxo, kiu estis apud la reto; kaj sur la dua kapitelo cxirkauxe en vicoj ducent granatoj.
7:21 Kaj li starigis la kolonojn antaux la salono de la templo; kaj li starigis la dekstran kolonon kaj donis al gxi la nomon Jahxin; kaj li starigis la maldekstran kolonon kaj donis al gxi la nomon Boaz.
7:22 Sur la suproj de la kolonoj estis skulptajxo en formo de lilio. Tiel estis finita la laboro de la kolonoj.
7:23 Kaj li faris maron fanditan, havantan dek ulnojn de rando gxis rando,  tute rondan, havantan la alton de kvin ulnoj; kaj sxnuro de tridek ulnoj prezentis gxian mezuron cxirkauxe.
7:24 Kaj tuberoj sub gxia rando trovigxis cxirkauxe de gxi; sur la spaco de dek ulnoj ili cxirkauxis la maron en du vicoj; la tuberoj estis fanditaj kune kun gxi.
7:25 GXi staris sur dek du bovoj; tri kun la vizagxo norden, tri kun la vizagxo okcidenten, tri kun la vizagxo suden, kaj tri kun la vizagxo orienten; kaj la maro estis sur ili supre, kaj cxiuj iliaj malantauxaj partoj estis turnitaj internen.
7:26 GXi havis la dikon de manlargxo; kaj gxia rando, farita laux la maniero de rando de kaliko, estis simila al disvolvigxinta lilio. GXi ampleksis du mil bat�ojn.
7:27 Kaj li faris dek kuprajn bazajxojn; cxiu bazajxo havis la longon de kvar ulnoj, la largxon de kvar ulnoj, kaj la alton de tri ulnoj.
7:28 Kaj jen estas la arangxo de la bazajxoj:ili havis muretojn, muretojn inter la listeloj.
7:29 Kaj sur la muretoj, kiuj estis inter la listeloj, estis leonoj, bovoj,  kaj keruboj; kaj sur la listeloj estis tiel supre, kaj sube de la leonoj kaj bovoj estis malsuprenpendantaj festonoj.
7:30 Kaj cxiu bazajxo havis kvar kuprajn radojn kun kupraj aksoj, kaj gxiaj kvar anguloj havis sxultretojn, fanditajn sxultretojn sub la kaldrono, kaj sur cxiu flanko estis festonoj.
7:31 GXia aperturo de la interna kapitelo gxis la supro havis unu ulnon; gxia aperturo estis ronda, en formo de bazeto, havanta unu ulnon kaj duonon, kaj cxe la aperturo estis skulptajxoj; sed gxiaj muretoj estis kvarangulaj, ne rondaj.
7:32 Kaj la kvar radoj estis sub la muretoj, kaj la aksoj de la radoj estis en la bazajxo; la alto de cxiu rado estis unu ulno kaj duono.
7:33 La arangxo de la radoj estis kiel la arangxo de radoj de veturilo; iliaj aksoj kaj aksingoj kaj radradioj kaj radrondoj, cxio estis fandita.
7:34 Kaj la kvar sxultretoj cxe la kvar anguloj de cxiu bazajxo elstaris el la bazajxo mem.
7:35 Supre de la bazajxo estis rondajxo, havanta la alton de duono de ulno;  kaj supre de la bazajxo gxiaj teniloj kaj muretoj elstaris el gxi mem.
7:36 Kaj sur la tabuletoj de gxiaj teniloj kaj sur gxiaj muretoj li skulptis kerubojn, leonojn, kaj palmojn, sur cxiu libera loko, kaj festonojn cxirkauxe.
7:37 Tiel li faris la dek bazajxojn; cxiuj havis egalan fandon, egalan mezuron, egalan formon.
7:38 Kaj li faris dek kuprajn lavujojn; cxiu lavujo havis la amplekson de kvardek bat�oj; kvar ulnojn havis cxiu lavujo; cxiu lavujo staris sur unu bazajxo el la dek bazajxoj.
7:39 Kaj li starigis la bazajxojn, kvin cxe la dekstra flanko de la domo, kaj kvin cxe la maldekstra flanko; kaj la maron li starigis cxe la dekstra flanko de la domo, sudoriente.
7:40 Kaj HXuram faris la lavujojn kaj la sxovelilojn kaj la aspergajn kalikojn. Kaj HXuram finis la tutan laboron, kiun li faris por la regxo Salomono en la domo de la Eternulo:
7:41 la du kolonojn kaj la du globajxojn de la kapiteloj sur la supro de la kolonoj, kaj la du retojn por kovri la du globajxojn de la kapiteloj, kiuj estis sur la supro de la kolonoj;
7:42 kaj la kvarcent granatojn cxe la du retoj, po du vicoj da granatoj por cxiu reto, por kovri la du globajxojn de la kapiteloj, kiuj estis sur la kolonoj;
7:43 kaj la dek bazajxojn kaj la dek lavujojn sur la bazajxoj;
7:44 kaj la unu maron kaj la dek du bovojn sub la maro;
7:45 kaj la kaldronojn kaj la sxovelilojn kaj la aspergajn kalikojn. Kaj cxiuj vazoj de la templo, kiujn HXuram faris al la regxo Salomono por la domo de la Eternulo, estis el polurita kupro.
7:46 En la cxirkauxajxo de Jordan la regxo fandigis ilin en argila tero,  inter Sukot kaj Cartan.
7:47 Kaj Salomono metis cxiujn vazojn sur ilian lokon. Pro la tre granda multo la pezo de la kupro ne estis kalkulita.
7:48 Kaj Salomono faris cxiujn vazojn, kiuj estas en la domo de la Eternulo:la oran altaron, kaj la oran tablon, sur kiu estas la pano de propono;
7:49 kaj la kandelabrojn, kvin dekstre kaj kvin maldekstre antaux la plejsanktejo, el pura oro; kaj la florojn kaj lucernojn kaj prenilojn, el oro;
7:50 kaj la tasojn, trancxilojn, aspergajn kalikojn, kulerojn, kaj karbujojn,  el pura oro; kaj la masxojn cxe la pordo de la interna domo, de la plejsanktejo, cxe la pordo de la templa domo, el oro.
7:51 Tiamaniere estis finita la tuta laboro, kiun la regxo Salomono faris por la domo de la Eternulo. Kaj Salomono enportis la konsekritajxojn de sia patro David; la argxenton kaj la oron kaj la vazojn li metis en la trezorejojn de la domo de la Eternulo.
8:1 Tiam Salomono kunvenigis la plejagxulojn de Izrael kaj cxiujn cxefojn de la triboj, la estrojn de la patrodomoj de la Izraelidoj, al la regxo Salomono en Jerusalemon, por transporti la keston de interligo de la Eternulo el la urbo de David, tio estas el Cion.
8:2 Kaj kolektigxis al la regxo Salomono cxiuj Izraelidoj al la festo, en la monato Etanim, tio estas la sepa monato.
8:3 Kaj venis cxiuj plejagxuloj de Izrael; kaj la pastroj ekportis la keston.
8:4 Kaj oni enportis la keston de la Eternulo kaj la tabernaklon de kunveno,  kaj cxiujn sanktajn vazojn, kiuj estis en la tabernaklo; ilin portis la pastroj kaj la Levidoj.
8:5 Kaj la regxo Salomono, kaj la tuta komunumo de Izrael, kiu kolektigxis al li, estis kun li antaux la kesto, oferbucxante sxafojn kaj bovojn, kiujn oni ne povis nombri nek kalkuli pro ilia granda multeco.
8:6 Kaj la pastroj venigis la keston de interligo de la Eternulo sur gxian lokon, en la profundon de la domo, en la plejsanktejon, sub la flugilojn de la keruboj.
8:7 CXar la keruboj havis siajn flugilojn etenditaj super la loko de la kesto, kaj la keruboj estis kovrantaj la keston kaj gxiajn stangojn de supre.
8:8 Kaj la stangoj estis tiel longaj, ke la kapetoj de la stangoj estis videblaj el la sankta loko en la antauxa parto de la plejsanktejo, sed ekstere ili ne estis videblaj; kaj ili restis tie gxis la nuna tago.
8:9 En la kesto estis nenio krom la du sxtonaj tabeloj, kiujn metis tien Moseo sur HXoreb, kiam la Eternulo faris interligon kun la Izraelidoj post ilia eliro el la lando Egipta.
8:10 Kiam la pastroj eliris el la sanktejo, nubo plenigis la domon de la Eternulo.
8:11 Kaj la pastroj ne povis stari kaj servi, pro la nubo; cxar la majesto de la Eternulo plenigis la domon de la Eternulo.
8:12 Tiam Salomono ekparolis:La Eternulo diris, ke Li deziras logxi en mallumo;
8:13 tial mi konstruis domon por Via logxado, lokon por Via restado eterna.
8:14 Kaj la regxo turnis sian vizagxon kaj benis la tutan komunumon de Izrael; kaj la tuta komunumo de Izrael staris.
8:15 Kaj li diris:Benata estu la Eternulo, Dio de Izrael, kiu parolis per Sia busxo al mia patro David, kaj nun plenumis per Sia mano, dirante:
8:16 De post la tago, kiam Mi elkondukis Mian popolon Izrael el Egiptujo, Mi elektis neniun urbon inter cxiuj triboj de Izrael, por konstrui domon, en kiu estus Mia nomo; sed Mi elektis Davidon, ke li estu super Mia popolo Izrael.
8:17 Mia patro David havis la intencon konstrui domon al la nomo de la Eternulo, Dio de Izrael.
8:18 Sed la Eternulo diris al mia patro David:Intencante konstrui domon al Mia nomo, vi agis bone, havante tian intencon;
8:19 tamen la domon konstruos ne vi, sed nur via filo, kiu eliris el viaj lumboj, konstruos la domon al Mia nomo.
8:20 Kaj la Eternulo plenumis Sian vorton, kiun Li diris:mi levigxis anstataux mia patro David kaj sidigxis sur la trono de Izrael, kiel diris la Eternulo, kaj mi konstruis la domon al la nomo de la Eternulo, Dio de Izrael.
8:21 Kaj mi arangxis tie lokon por la kesto, en kiu trovigxas la interligo de la Eternulo, kiun Li faris kun niaj patroj, kiam Li elkondukis ilin el la lando Egipta.
8:22 Kaj Salomono starigxis antaux la altaro de la Eternulo kontraux la tuta komunumo de Izrael, kaj li etendis siajn manojn al la cxielo,
8:23 kaj li parolis:Ho Eternulo, Dio de Izrael! ne ekzistas dio simila al Vi en la cxielo supre nek sur la tero malsupre; Vi konservas la interligon kaj la favorkorecon al Viaj servantoj, kiuj iradas antaux Vi per sia tuta koro;
8:24 Vi plenumis al Via servanto David, mia patro, kion Vi promesis al li; Vi parolis per Via busxo, kaj Vi plenumis per Via mano, kiel ni nun vidas.
8:25 Nun, ho Eternulo, Dio de Izrael, plenumu al Via servanto David, mia patro, kion Vi promesis al li, dirante:Ne mankos cxe vi antaux Mi viro,  sidanta sur la trono de Izrael, se viaj filoj nur observados sian vojon, por iradi antaux Mi, kiel vi iradis antaux Mi.
8:26 Nun, ho Dio de Izrael, verigxu Via vorto, kiun Vi diris al Via servanto David, mia patro.
8:27 CXu efektive Dio logxus sur la tero? ja la cxielo kaj la cxielo de cxieloj ne povas Vin ampleksi; des pli tion ne povas cxi tiu domo, kiun mi konstruis!
8:28 Sed turnu Vin al la pregxo de Via servanto kaj al lia petego, ho Eternulo, mia Dio, por auxskulti la vokadon kaj la pregxon, per kiu Via servanto pregxas antaux Vi hodiaux;
8:29 por ke Viaj okuloj estu nefermitaj super cxi tiu domo nokte kaj tage,  super la loko, pri kiu Vi diris:Mia nomo tie estos; por auxskulti la pregxon,  kiun Via servanto faros sur cxi tiu loko.
8:30 Kaj auxskultu la petegon de Via servanto kaj de Via popolo Izrael, kiun ili pregxos sur cxi tiu loko; auxskultu sur la loko de Via logxado en la cxielo; kaj kiam Vi auxskultos, Vi pardonu.
8:31 Kiam iu pekos kontraux sia proksimulo, kaj oni postulos de li jxuron, ke li jxuru, kaj la jxuro estos farata antaux Via altaro en cxi tiu domo:
8:32 tiam auxskultu en la cxielo, kaj faru jugxon pri Viaj servantoj,  kondamnante la manbonagulon, metante lian konduton sur lian kapon, kaj montrante la pravecon de la virtulo, rekompencante lin laux lia virteco.
8:33 Se Via popolo Izrael estos frapita de malamiko pro tio, ke gxi pekis antaux Vi, sed ili sin returnos al Vi kaj gloros Vian nomon kaj pregxos kaj petegos al Vi en cxi tiu domo:
8:34 tiam auxskultu en la cxielo, kaj pardonu la pekon de Via popolo Izrael,  kaj revenigu ilin sur la teron, kiun Vi donis al iliaj patroj.
8:35 Se la cxielo sxlosigxos tiel, ke ne estos pluvo pro tio, ke ili pekis antaux Vi, sed ili ekpregxos sur cxi tiu loko kaj gloros Vian nomon kaj returnos sin de sia peko, por ke Vi auxskultu ilin:
8:36 tiam auxskultu en la cxielo, kaj pardonu la pekon de Viaj servantoj kaj de Via popolo Izrael, montrante al ili la bonan vojon, kiun ili devas iri,  kaj donu pluvon sur Vian landon, kiun Vi donis al Via popolo kiel heredajxon.
8:37 Se estos malsato en la lando, aux se estos pesto, brulsekeco, velkado,  akridoj, aux vermoj, aux se premos ilin malamiko en la lando de ilia logxado,  aux se estos ia plago aux malsano;
8:38 cxe cxiu pregxo, cxe cxiu petego, kiu venos de iu homo aux de Via tuta popolo Izrael, kiam cxiu el ili sentos malfelicxon en sia koro kaj etendos siajn manojn al cxi tiu domo:
8:39 Vi auxskultu en la cxielo, en la loko de Via logxado, kaj pardonu, kaj faru kaj redonu al cxiu konforme al lia tuta konduto, kiel Vi konas lian koron (cxar Vi sola konas la koron de cxiuj homidoj);
8:40 por ke ili Vin timu dum la tuta tempo, kiun ili vivas sur la tero, kiun Vi donis al niaj patroj.
8:41 Ankaux koncerne aligentulon, kiu ne estas el Via popolo Izrael, sed venos el malproksima lando pro Via nomo
8:42 (cxar ili auxdos pri Via granda nomo kaj pri Via forta mano kaj pri Via etendita brako), kaj li venos kaj pregxos en cxi tiu domo:
8:43 Vi auxskultu en la cxielo, en la loko de Via logxado, kaj faru cxion,  pri kio vokos al Vi la aligentulo; por ke cxiuj popoloj de la tero konu Vian nomon, por ke ili timu Vin, kiel Via popolo Izrael, kaj por ke ili sciu, ke per Via nomo estas nomata cxi tiu domo, kiun mi konstruis.
8:44 Kiam Via popolo eliros milite kontraux sian malamikon laux la vojo, laux kiu Vi ilin sendos, kaj ili pregxos al la Eternulo, turninte sin al la urbo,  kiun Vi elektis, kaj al la domo, kiun mi konstruis al Via nomo:
8:45 tiam auxskultu en la cxielo ilian pregxon kaj ilian petegon, kaj defendu ilian aferon.
8:46 Se ili pekos antaux Vi (cxar ne ekzistas homo, kiu ne pekas), kaj Vi ekkoleros kontraux ili kaj transdonos ilin al malamiko, kaj iliaj kaptintoj forkondukos ilin en landon malamikan, malproksiman aux proksiman;
8:47 sed ili rekonsciigxos en la lando, en kiu ili estos kaptitaj,  konvertigxos, kaj petegos Vin en la lando de siaj kaptintoj, dirante:Ni pekis, ni malbonagis, ni krimis;
8:48 kaj ili returnos sin al Vi per sia tuta koro kaj per sia tuta animo en la lando de siaj malamikoj, kiuj ilin kaptis, kaj ili pregxos al Vi, turninte sin al sia lando, kiun Vi donis al iliaj patroj, al la urbo, kiun Vi elektis,  kaj al la domo, kiun mi konstruis al Via nomo:
8:49 tiam auxskultu en la cxielo, en la loko de Via logxado, ilian pregxon kaj ilian petegon, kaj defendu ilian aferon;
8:50 kaj pardonu al Via popolo tion, per kio ili pekis antaux Vi, kaj cxiujn iliajn krimojn, kiujn ili faris kontraux Vi, kaj veku por ili kompaton en iliaj kaptintoj, por ke cxi tiuj estu favorkoraj al ili.
8:51 CXar ili estas Via popolo kaj Via heredajxo, kiun Vi elkondukis el Egiptujo, el la fera forno.
8:52 Viaj okuloj estu malfermitaj al la petego de Via servanto kaj al la petego de Via popolo Izrael, por ke Vi auxdu ilin pri cxio, pri kio ili vokas al Vi.
8:53 CXar Vi distingis ilin kiel Vian heredajxon el cxiuj popoloj de la tero,  kiel Vi diris per Via servanto Moseo, kiam Vi elkondukis niajn patrojn el Egiptujo, ho Sinjoro, Eternulo.
8:54 Kiam Salomono finis pregxi antaux la Eternulo tiun tutan pregxon kaj petegon, li levigxis de sia genuado antaux la altaro de la Eternulo, kaj liaj manoj estis etenditaj al la cxielo.
8:55 Kaj li starigxis, kaj benis la tutan komunumon de Izrael per lauxta vocxo, dirante:
8:56 Benata estu la Eternulo, kiu donis ripozon al Sia popolo Izrael konforme al cxio, kion Li diris:ne forfalis ecx unu vorto el cxiuj Liaj bonaj vortoj,  kiujn Li diris per Sia servanto Moseo.
8:57 La Eternulo, nia Dio, estu kun ni, kiel Li estis kun niaj patroj, Li ne forlasu nin kaj ne forjxetu nin;
8:58 Li klinu nian koron al Si, por ke ni iru laux cxiuj Liaj vojoj, kaj por ke ni observu Liajn ordonojn kaj Liajn legxojn kaj Liajn regulojn, kiujn Li donis al niaj patroj.
8:59 Kaj cxi tiuj miaj vortoj, kiujn mi pregxis antaux la Eternulo, estu proksimaj al la Eternulo, nia Dio, tage kaj nokte, por ke Li faru justajxon al Sia servanto kaj justajxon al Sia popolo Izrael en cxiuj tagoj;
8:60 por ke cxiuj popoloj de la tero sciu, ke la Eternulo estas Dio kaj ke ne ekzistas alia.
8:61 Via koro estu tute sindona al la Eternulo, nia Dio, por iri laux Liaj legxoj kaj por observi Liajn ordonojn, kiel hodiaux.
8:62 Kaj la regxo kaj kun li cxiuj Izraelidoj bucxis oferojn antaux la Eternulo.
8:63 Kaj Salomono oferis la pacoferon, kiun li alportis al la Eternulo, dudek du mil bovojn kaj cent dudek mil sxafojn. Tiamaniere la regxo kaj cxiuj Izraelidoj inauxguris la domon de la Eternulo.
8:64 En tiu tago la regxo sanktigis la mezon de la korto, kiu estis antaux la domo de la Eternulo; cxar li faris tie la bruloferon kaj la farunoferon kaj alportis ofere la sebon de la pacoferoj; cxar la kupra altaro, kiu estis antaux la Eternulo, estis tro malgranda, por doni lokon al la brulofero kaj la farunofero kaj la sebo de la pacoferoj.
8:65 Kaj Salomono faris tiam feston, kaj kun li la tuta Izrael, tre granda anaro, kiu kunvenis de HXamat gxis la torento de Egiptujo, antaux la Eternulo, nia Dio, dum sep tagoj kaj ankoraux sep tagoj, kune dek kvar tagoj.
8:66 En la oka tago li forsendis la popolon; kaj ili benis la regxon, kaj iris al siaj tendoj, gajaj kaj gxojantaj pro la tuta bono, kiun la Eternulo faris al Sia servanto David kaj al Sia popolo Izrael.
9:1 Kiam Salomono finis la konstruadon de la domo de la Eternulo kaj de la regxa domo, kaj de cxio dezirita de Salomono, kion li deziris fari,
9:2 la Eternulo aperis al Salomono duan fojon, kiel Li aperis al li en Gibeon.
9:3 Kaj la Eternulo diris al li:Mi auxdis vian pregxon kaj vian petegon, kiun vi faris antaux Mi; Mi sanktigis cxi tiun domon, kiun vi konstruis, por ke Mi metu tien Mian nomon por eterne; kaj Miaj okuloj kaj Mia koro estos tie cxiam.
9:4 Kaj pri vi, se vi irados antaux Mi tiel, kiel iradis via patro David, kun pura koro kaj gxusteco, farante cxion, kion Mi ordonis al vi, kaj observante Miajn legxojn kaj regulojn:
9:5 tiam Mi fortikigos la tronon de via regxado super Izrael por eterne, kiel Mi promesis al via patro David, dirante:Ne mankos cxe vi viro sur la trono de Izrael.
9:6 Sed se vi kaj viaj filoj deturnos vin de Mi, kaj ne observos Miajn ordonojn kaj Miajn legxojn, kiujn Mi donis al vi, kaj vi iros kaj servos al aliaj dioj kaj adorklinigxos al ili:
9:7 tiam Mi ekstermos Izraelon de la lando, kiun Mi donis al li; kaj cxi tiun domon, kiun Mi sanktigis por Mia nomo, Mi forpusxos de antaux Mia vizagxo;  kaj Izrael farigxos proverbo kaj moko inter cxiuj popoloj.
9:8 Kaj pri cxi tiu domo, kiu estas tre alta, cxiu preteriranto miregos kaj fajfos; kaj oni diros:Pro kio la Eternulo agis tiele kun cxi tiu lando kaj kun cxi tiu domo?
9:9 Kaj oni respondos:Pro tio, ke ili forlasis la Eternulon, ilian Dion, kiu elkondukis iliajn patrojn el la lando Egipta, kaj ili aligxis al aliaj dioj kaj adorklinigxis al ili kaj servis al ili-pro tio la Eternulo venigis sur ilin cxi tiun tutan malbonon.
9:10 Post paso de la dudek jaroj, dum kiuj Salomono konstruis la du domojn,  la domon de la Eternulo kaj la regxan domon
9:11 (por kiuj HXiram, la regxo de Tiro, liveris al Salomono cedrajn arbojn kaj cipresajn arbojn kaj oron laux lia tuta deziro), la regxo Salomono tiam donis al HXiram dudek urbojn en la lando Galilea.
9:12 Kaj HXiram eliris el Tiro, por rigardi la urbojn, kiujn donis al li Salomono; kaj ili ne placxis al li.
9:13 Kaj li diris:Kio estas tiuj urboj, kiujn vi donis al mi, mia frato? Kaj li donis al ili la nomon lando Kabul gxis la nuna tago.
9:14 Kaj HXiram sendis al la regxo cent dudek kikarojn da oro.
9:15 Jen estas la arangxo pri la impostoj, kiujn starigis la regxo Salomono,  por konstrui la domon de la Eternulo kaj sian domon kaj Milon kaj la muregon de Jerusalem kaj HXacoron kaj Megidon kaj Gezeron.
9:16 (Faraono, regxo de Egiptujo, venis kaj venkoprenis Gezeron kaj forbruligis gxin per fajro, kaj mortigis la Kanaanidojn, kiuj logxis en la urbo, kaj li donis gxin kiel donacon al sia filino, edzino de Salomono.)
9:17 Kaj Salomono konstruis Gezeron, kaj la malsupran Bet-HXoronon,
9:18 kaj Baalaton, kaj Tadmoron en la dezerto, en la lando,
9:19 kaj cxiujn urbojn de provizoj, kiujn Salomono havis, kaj la urbojn por la cxaroj kaj la urbojn por la rajdistoj, kaj cxion, kion Salomono deziris konstrui en Jerusalem kaj sur Lebanon kaj en la tuta lando de sia regado.
9:20 Koncerne la tutan popolon, kiu restis el la Amoridoj, HXetidoj,  Perizidoj, HXividoj, kaj Jebusidoj, kiuj ne estis el la idoj de Izrael:
9:21 iliajn infanojn, kiuj restis post ili en la lando kaj kiujn la Izraelidoj ne povis ekstermi, Salomono faris tributuloj-laboristoj gxis la nuna tago.
9:22 Sed el la Izraelidoj Salomono ne faris laboristojn; ili estis militistoj, liaj servantoj, liaj eminentuloj, liaj militestroj, liaj cxarestroj, kaj liaj rajdistoj.
9:23 La nombro de la cxefaj oficistoj super la laboroj de Salomono estis kvincent kvindek; ili regis la popolon, kiu faris la laborojn.
9:24 La filino de Faraono transiris el la urbo de David en sian domon, kiun li konstruis por sxi; tiam li konstruis Milon.
9:25 Kaj Salomono alportadis tri fojojn en jaro bruloferojn kaj pacoferojn sur la altaron, kiun li konstruis al la Eternulo, kaj incensadis cxe gxi antaux la Eternulo. Kaj li finkonstruis la domon.
9:26 Kaj sxiparon faris la regxo Salomono en Ecjon-Geber, kiu trovigxas apud Elat, sur la bordo de la Rugxa Maro, en la lando de Edom.
9:27 Kaj HXiram sendis en la sxiparo siajn servantojn sxipistojn, spertajn maristojn, kun la servantoj de Salomono.
9:28 Kaj ili venis Ofiron, kaj prenis de tie kvarcent dudek kikarojn da oro kaj venigis al la regxo Salomono.
10:1 Kiam la regxino de SXeba auxdis la famon pri Salomono kaj pri la domo de la Eternulo, sxi venis, por elprovi lin per enigmoj.
10:2 Kaj sxi venis Jerusalemon kun tre granda akompanantaro, kun kameloj,  portantaj aromajxojn, tre multe da oro, kaj multekostajn sxtonojn. Kaj sxi venis al Salomono, kaj parolis kun li pri cxio, kion sxi havis en sia koro.
10:3 Kaj Salomono solvis al sxi cxiujn sxiajn demandojn; kaj estis nenio,  kion la regxo ne scius kaj kion li ne solvus al sxi.
10:4 Kaj la regxino de SXeba vidis la tutan sagxecon de Salomono, kaj la domon, kiun li konstruis,
10:5 kaj la mangxajxon cxe lia tablo kaj la logxejon de liaj sklavoj kaj la oficojn de liaj servantoj kaj iliajn vestojn kaj liajn vinversxistojn, kaj liajn bruloferojn, kiujn li oferadis en la domo de la Eternulo; kaj sxi estis tute ravita.
10:6 Kaj sxi diris al la regxo:Vera estas tio, kion mi auxdis en mia lando pri viaj aferoj kaj pri via sagxeco;
10:7 mi ne kredis al la diroj, gxis mi venis kaj gxis miaj okuloj ekvidis;  sed nun mi vidas, ke oni ne rakontis al mi ecx duonon; vi havas pli da sagxo kaj bono, ol diras la famo, kiun mi auxdis.
10:8 Felicxaj estas viaj homoj, felicxaj estas viaj servantoj, kiuj cxiam staras antaux vi kaj auxdas vian sagxecon.
10:9 Benata estu la Eternulo, via Dio, kiu favoras vin kaj sidigis vin sur la tronon de Izrael. Pro Sia eterna amo al Izrael Li faris vin regxo, por ke vi zorgu pri jugxo kaj justeco.
10:10 Kaj sxi donacis al la regxo cent dudek kikarojn da oro kaj tre multe da aromajxoj kaj multekostajn sxtonojn; neniam plu venis tiom multe da aromajxoj, kiom la regxino de SXeba donacis al la regxo Salomono.
10:11 Kaj la sxiparo de HXiram, kiu venigis oron el Ofir, alvenigis el Ofir tre multe da santala ligno kaj multekostajn sxtonojn.
10:12 Kaj el la santala ligno la regxo faris pilastrojn por la domo de la Eternulo kaj por la regxa domo, ankaux harpojn kaj psalterojn por la kantistoj; neniam venis tiom da santala ligno, nek estis vidata, gxis la nuna tago.
10:13 Kaj la regxo Salomono donis al la regxino de SXeba cxion, kion sxi deziris kaj kion sxi petis, krom tio, kion li donis al sxi el la mano de la regxo Salomono mem. Kaj sxi foriris returne en sian landon, sxi kaj sxiaj servantoj.
10:14 La pezo de la oro, kiu estis alportita al Salomono dum unu jaro, estis sescent sesdek ses kikaroj da oro;
10:15 krom tio, kio venis de la butikistoj kaj de la komerco de negocistoj kaj de cxiuj regxoj de Arabujo kaj de la regionestroj.
10:16 Kaj la regxo Salomono faris ducent grandajn sxildojn el forgxita oro (sescent sikloj da oro estis uzitaj por cxiu sxildo)
10:17 kaj tricent malgrandajn sxildojn el forgxita oro (tri min�oj da oro estis uzitaj por cxiu el tiuj sxildoj); kaj la regxo metis ilin en la arbardomon de Lebanon.
10:18 Kaj la regxo faris grandan tronon el eburo kaj tegis gxin per pura oro.
10:19 Ses sxtupojn havis la trono, rondan supron havis la trono malantauxe,  kaj brakapogojn ambauxflanke de la sidloko, kaj du leonojn, starantajn apud la brakapogoj.
10:20 Kaj ankoraux dek du leonoj tie staris sur la ses sxtupoj ambauxflanke;  ne ekzistis io simila en iu ajn regno.
10:21 Kaj cxiuj trinkvazoj de la regxo Salomono estis el oro, kaj cxiuj vazoj de la Lebanona arbardomo estis el pura oro; nenio estis el argxento; en la tempo de Salomono gxi estis rigardata kiel senvalora.
10:22 CXar Tarsxisxan sxiparon la regxo havis sur la maro kun la sxiparo de HXiram; unu fojon en tri jaroj venadis la Tarsxisxa sxiparo, alportante oron,  argxenton, eburon, simiojn, kaj pavojn.
10:23 Tiel la regxo Salomono superis cxiujn regxojn de la tero per ricxeco kaj per sagxeco.
10:24 Kaj cxiuj sur la tero penis vidi Salomonon, por auxdi lian sagxon, kiun Dio enmetis en lian koron.
10:25 Kaj ili alportadis cxiu sian donacon:vazojn argxentajn, vazojn orajn,  vestojn, batalilojn, aromajxojn, cxevalojn, kaj mulojn, cxiujare.
10:26 Kaj Salomono kolektis al si cxarojn kaj rajdistojn; kaj li havis mil kvarcent cxarojn kaj dek du mil rajdistojn; kaj li lokis ilin en la urboj de cxaroj kaj cxe la regxo en Jerusalem.
10:27 Kaj la regxo atingis tion, ke la argxento estis en Jerusalem kiel sxtonoj, kaj la cedroj estis en tiel granda kvanto, kiel sikomoroj sur malaltaj lokoj.
10:28 La cxevalojn al Salomono oni venigadis el Egiptujo; kaj societo de komercistoj de la regxo acxetadis ilin amase laux difinita prezo.
10:29 CXiu cxaro estis liverata el Egiptujo pro sescent sikloj da argxento,  kaj cxiu cxevalo pro cent kvindek; tiel same ili estis liverataj per iliaj manoj al cxiuj regxoj de la HXetidoj kaj al la regxoj de Sirio.
11:1 La regxo Salomono amis multajn aligentajn virinojn, la filinon de Faraono, Moabidinojn, Amonidinojn, Edomidinojn, Cidonaninojn, HXetidinojn,
11:2 el tiuj popoloj, pri kiuj la Eternulo diris al la Izraelidoj:Ne iru al ili, kaj ili ne iru al vi, cxar ili turnos vian koron al siaj dioj; al ili Salomono aligxis per amo.
11:3 Kaj li havis da cxefaj edzinoj sepcent kaj da kromvirinoj tricent; kaj liaj edzinoj forklinis lian koron.
11:4 En la tempo de maljuneco de Salomono liaj edzinoj turnis lian koron al aliaj dioj, kaj lia koro ne estis tiel plene fordonita al la Eternulo, lia Dio, kiel la koro de lia patro David.
11:5 Kaj Salomono sekvis Asxtaron, diajxon de la Cidonanoj, kaj Milkomon,  abomenindajxon de la Amonidoj.
11:6 Kaj Salomono faris malbonon antaux la okuloj de la Eternulo, kaj ne sekvis plene la Eternulon, kiel lia patro David.
11:7 Tiam Salomono konstruis altajxon al Kemosx, abomenindajxo de la Moabidoj, sur la monto, kiu estas antaux Jerusalem, kaj al Molehx,  abomenindajxo de la Amonidoj.
11:8 Kaj tiel li faris por cxiuj siaj aligentaj edzinoj, kiuj incensadis kaj alportadis oferojn al siaj dioj.
11:9 Kaj la Eternulo ekkoleris Salomonon pro tio, ke li forklinis sian koron de la Eternulo, Dio de Izrael, kiu aperis al li du fojojn,
11:10 kaj kiu ordonis al li pri tiu afero, ke li ne sekvu aliajn diojn; sed li ne observis tion, kion la Eternulo ordonis.
11:11 Kaj la Eternulo diris al Salomono:Pro tio, ke cxi tio farigxis cxe vi,  kaj ke vi ne observis Mian interligon kaj Miajn legxojn, kiujn Mi donis al vi, Mi forsxiros de vi la regnon kaj donos gxin al via servanto.
11:12 Tamen dum via vivo Mi tion ne faros, pro via patro David; el la manoj de via filo Mi gxin forsxiros.
11:13 Sed ne la tutan regnon Mi forsxiros; unu tribon Mi donos al via filo,  pro Mia servanto David, kaj pro Jerusalem, kiun Mi elektis.
11:14 Kaj la Eternulo aperigis kontrauxulon kontraux Salomono, Hadadon, la Edomidon, el la regxa semo de Edom.
11:15 Kiam David estis en Edomujo, kaj la militestro Joab venis, por enterigi la mortigitojn, li mortigis cxiujn virseksulojn en Edomujo
11:16 (cxar ses monatojn tie restis Joab kaj cxiuj Izraelidoj, gxis ili ekstermis cxiujn virseksulojn en Edomujo);
11:17 tiam forkuris Hadad kune kun viroj Edomidoj el la servantoj de lia patro, por iri Egiptujon; Hadad estis tiam malgranda knabo.
11:18 Ili elmovigxis el Midjan kaj venis Paranon kaj prenis kun si homojn el Paran, kaj venis Egiptujon al Faraono, regxo de Egiptujo, kaj cxi tiu donis al li domon kaj nutrajxon, kaj ankaux landon li donis al li.
11:19 Hadad tre ekplacxis al Faraono, kaj cxi tiu donis al li kiel edzinon fratinon de sia edzino, fratinon de la regxino Tahxpenes.
11:20 Kaj la fratino de Tahxpenes naskis al li lian filon Genubat. Kaj Tahxpenes edukis lin en la domo de Faraono, kaj Genubat logxis en la domo de Faraono inter la filoj de Faraono.
11:21 Kiam Hadad auxdis en Egiptujo, ke David ekdormis kun siaj patroj kaj ke la militestro Joab mortis, Hadad diris al Faraono:Forliberigu min, ke mi iru en mian landon.
11:22 Faraono diris al li:CXu io mankas al vi cxe mi, ke vi deziras iri en vian landon? Kaj li respondis:Ne, tamen forliberigu min.
11:23 Dio starigis kontraux li ankoraux kontrauxulon, Rezonon, filon de Eljada, kiu forkuris de sia sinjoro Hadadezer, regxo de Coba.
11:24 Kaj li kolektis kontraux li virojn kaj farigxis estro de bando, kiam David ilin mortigis; kaj ili iris Damaskon kaj eklogxis tie kaj ekregis en Damasko.
11:25 Kaj li estis kontrauxulo de la Izraelidoj dum la tuta vivo de Salomono,  krom la malbono, kiu venadis de Hadad. Kaj li havis malamon kontraux la Izraelidoj, kaj li farigxis regxo de Sirio.
11:26 Kaj Jerobeam, filo de Nebat, Efratano el Cereda, kies patrino havis la nomon Cerua kaj estis vidvino, servanto de Salomono, levis la manon kontraux la regxon.
11:27 Kaj jen estas la kauxzo, pro kiu li levis la manon kontraux la regxon:Salomono konstruis Milon; li riparis la brecxojn de la urbo de sia patro David.
11:28 Jerobeam estis viro forta kaj kuragxa. Kiam Salomono vidis, ke la junulo estas laborkapabla, li starigis lin administranto de la tributlaboroj de la domo de Jozef.
11:29 En tiu tempo okazis, ke Jerobeam eliris el Jerusalem; kaj renkontis lin sur la vojo la profeto Ahxija, la SXiloano; li portis sur si novan veston;  ili ambaux estis solaj sur la kampo.
11:30 Kaj Ahxija prenis la novan veston, kiu estis sur li, kaj dissxiris gxin en dek du pecojn.
11:31 Kaj li diris al Jerobeam:Prenu al vi dek pecojn; cxar tiele diras la Eternulo, Dio de Izrael:Jen Mi forsxiras la regnon el la manoj de Salomono kaj donas al vi dek tribojn
11:32 (sed unu tribo restos cxe li, pro Mia servanto David, kaj pro la urbo Jerusalem, kiun Mi elektis el cxiuj triboj de Izrael);
11:33 pro tio, ke ili forlasis Min, kaj adorklinigxis al Asxtar, diajxo de la Cidonanoj, al Kemosx, dio de Moab, kaj al Milkom, dio de la Amonidoj, kaj ne iris laux Miaj vojoj, por plenumi tion, kio placxas al Mi, kaj Miajn legxojn kaj Miajn regulojn, kiel lia patro David.
11:34 Mi ne prenos la tutan regnon el liaj manoj, sed Mi faros, ke li restos reganto dum sia tuta vivo, pro Mia servanto David, kiun Mi elektis kaj kiu observis Miajn ordonojn kaj Miajn legxojn.
11:35 Sed Mi prenos la regnon el la manoj de lia filo, kaj Mi donos el gxi al vi dek tribojn;
11:36 kaj al lia filo Mi donos unu tribon, por ke restu lumilo por cxiam al Mia servanto David antaux Mi en Jerusalem, en la urbo, kiun Mi elektis al Mi,  por meti tien Mian nomon.
11:37 Vin Mi prenos, kaj vi regos super cxio, kion via animo deziros, kaj vi estos regxo super Izrael.
11:38 Kaj se vi obeos cxion, kion Mi ordonos al vi, kaj iros laux Miaj vojoj,  kaj faros tion, kio placxas al Mi, observante Miajn legxojn kaj Miajn ordonojn, kiel faris Mia servanto David, tiam Mi estos kun vi, kaj konstruos al vi domon fidindan, kiel Mi konstruis al David, kaj Mi donos al vi Izraelon.
11:39 Kaj per tio Mi humiligos la semon de David, tamen ne por cxiam.
11:40 Salomono intencis mortigi Jerobeamon; sed Jerobeam levigxis kaj forkuris en Egiptujon, al SXisxak, regxo de Egiptujo, kaj li restis en Egiptujo gxis la morto de Salomono.
11:41 La tuta cetera historio de Salomono, kaj cxio, kion li faris, kaj lia sagxeco estas priskribitaj en la libro de kroniko de Salomono.
11:42 La tempo, dum kiu Salomono regxis en Jerusalem super la tuta Izrael,  estis kvardek jaroj.
11:43 Kaj Salomono ekdormis kun siaj patroj kaj estis enterigita en la urbo de sia patro David. Kaj anstataux li ekregxis Rehxabeam, lia filo.
12:1 Rehxabeam iris en SXehxemon, cxar en SXehxemon venis cxiuj Izraelidoj,  por fari lin regxo.
12:2 Kiam tion auxdis Jerobeam, filo de Nebat (cxar li estis ankoraux en Egiptujo, kien li forkuris de la regxo Salomono, kaj Jerobeam logxis en Egiptujo,
12:3 sed oni sendis kaj vokis lin), tiam Jerobeam kaj la tuta komunumo de Izrael venis, kaj ekparolis al Rehxabeam, dirante:
12:4 Via patro tro pezigis nian jugon; nun deprenu iom de la malfacilaj laboroj de via patro, kaj de lia peza jugo, kiun li metis sur nin, kaj tiam ni servados al vi.
12:5 Kaj li diris al ili:Iru, kaj post tri tagoj revenu al mi. Kaj la popolo disiris.
12:6 Kaj la regxo Rehxabeam konsiligxis kun la maljunuloj, kiuj staradis antaux lia patro Salomono dum lia vivo, kaj li diris:Kiel vi konsilas respondi al cxi tiu popolo?
12:7 Kaj ili diris al li jene:Se hodiaux vi estos servanto al cxi tiu popolo kaj komplezos al ili kaj kontentigos ilin kaj parolos al ili bonajn vortojn,  ili estos al vi servantoj por cxiam.
12:8 Sed li ne atentis la konsilon de la maljunuloj, kiun ili donis al li,  kaj li konsiligxis kun la junuloj, kiuj elkreskis kune kun li kaj staris antaux li.
12:9 Kaj li diris al ili:Kion vi konsilas, ke ni respondu al cxi tiu popolo,  kiu diris al mi jene:Faru malpli peza la jugon, kiun via patro metis sur nin?
12:10 Kaj la junuloj, kiuj elkreskis kune kun li, parolis al li,  dirante:Tiele diru al cxi tiu popolo, kiu diris al vi:Via patro faris nian jugon tro peza, kaj vi faru gxin malpli peza-tiele diru al ili:Mia malgranda fingro estas pli dika, ol la lumboj de mia patro;
12:11 tial se mia patro sxargxis vin per peza jugo, mi ankoraux plipezigos vian jugon; mia patro vin punadis per vipoj, sed mi vin punados per skorpioj.
12:12 Kaj Jerobeam kaj la tuta popolo venis al Rehxabeam en la tria tago,  kiel la regxo ordonis, dirante:Revenu al mi en la tria tago.
12:13 Kaj la regxo respondis al la popolo malafable, kaj ne atentis la konsilon de la maljunuloj, kiun ili donis;
12:14 kaj li parolis al ili laux la konsilo de la junuloj, dirante:Mia patro pezigis vian jugon, sed mi ankoraux pli pezigos vian jugon; mia patro vin punadis per vipoj, sed mi vin punados per skorpioj.
12:15 Kaj la regxo ne auxskultis la popolon; cxar estis destinite de la Eternulo, por ke plenumigxu Lia vorto, kiun la Eternulo diris per Ahxija, la SXiloano, al Jerobeam, filo de Nebat.
12:16 Kiam cxiuj Izraelidoj vidis, ke la regxo ilin ne obeas, tiam la popolo respondis al la regxo, dirante:Kian parton ni havas en David? ni ne havas heredajxon en la filo de Jisxaj. Al viaj tendoj, ho Izrael! nun zorgu mem pri via domo, ho David! Kaj la Izraelidoj disiris al siaj tendoj.
12:17 Sed super la Izraelidoj, kiuj logxis en la urboj de Judujo, regxis Rehxabeam.
12:18 Kaj la regxo Rehxabeam sendis Adoramon, la estron super la impostoj;  sed cxiuj Izraelidoj jxetis sur lin sxtonojn, kaj li mortis. Kaj la regxo Rehxabeam rapide sidigxis en cxaro, por forkuri en Jerusalemon.
12:19 Tiamaniere Izrael defalis de la domo de David gxis la nuna tago.
12:20 Kiam cxiuj Izraelidoj auxdis, ke Jerobeam revenis, ili sendis kaj vokis lin al la kunveno kaj faris lin regxo super cxiuj Izraelidoj. La domon de David sekvis sole nur la tribo de Jehuda.
12:21 Kaj kiam Rehxabeam venis en Jerusalemon, li kolektis el la tuta domo de Jehuda kaj el la tribo de Benjamen cent okdek mil elektitajn militistojn, por militi kontraux la domo de Izrael, por revenigi la regnon al Rehxabeam, filo de Salomono.
12:22 Sed aperis vorto de Dio al SXemaja, homo de Dio, dirante:
12:23 Diru al Rehxabeam, filo de Salomono, regxo de Judujo, kaj al la tuta domo de Jehuda kaj de Benjamen kaj al la cetera popolo jene:
12:24 Tiele diras la Eternulo:Ne iru kaj ne militu kontraux viaj fratoj, la Izraelidoj; reiru cxiu al sia domo, cxar de Mi estas farita cxi tiu afero.  Kaj ili obeis la vorton de la Eternulo, kaj retenis sin de irado, konforme al la vorto de la Eternulo.
12:25 Kaj Jerobeam prikonstruis SXehxemon sur la monto de Efraim kaj eklogxis en gxi; kaj li eliris el tie kaj konstruis Penuelon.
12:26 Kaj Jerobeam diris en sia koro:Nun la regno povas reveni al la domo de David;
12:27 se cxi tiu popolo irados, por fari oferojn en la domo de la Eternulo en Jerusalem, tiam la koro de cxi tiu popolo returnigxos al ilia sinjoro, al Rehxabeam, regxo de Judujo; kaj ili mortigos min kaj revenos al Rehxabeam,  regxo de Judujo.
12:28 Kaj la regxo arangxis konsiligxon, kaj li faris du orajn bovidojn, kaj diris al la popolo:Ne iradu plu en Jerusalemon; jen estas viaj dioj, ho Izrael, kiuj elkondukis vin el la lando Egipta.
12:29 Kaj li starigis unu en Bet-El, kaj la duan li instalis en Dan.
12:30 Kaj cxi tiu afero farigxis kauxzo de pekado:la popolo komencis iradi al unu el ili gxis Dan.
12:31 Kaj li konstruis domojn de altajxoj, kaj li starigis pastrojn el la popolo, kiuj ne estis el la idoj de Levi.
12:32 Kaj Jerobeam starigis feston en la oka monato, en la dek-kvina tago de la monato, simile al la festo en Judujo, kaj li suriris sur la altaron; tiel li faris en Bet-El, alportante oferojn al la bovidoj, kiujn li faris; kaj li logxigis en Bet-El la pastrojn de la altajxoj, kiujn li arangxis.
12:33 Kaj li suriris sur la altaron, kiun li faris en Bet-El, en la dek-kvina tago de la oka monato, kiun li mem elpensis; kaj li faris feston por la Izraelidoj, kaj suriris sur la altaron, por incensi.
13:1 Kaj jen homo de Dio venis el Judujo laux ordono de la Eternulo en Bet-  Elon, kiam Jerobeam staris sur la altaro, por incensi.
13:2 Kaj li vokis al la altaro laux ordono de la Eternulo kaj diris:Ho altaro, altaro! tiele diras la Eternulo:Jen en la domo de David naskigxos filo, kies nomo estos Josxija, kaj li bucxos sur vi la pastrojn de la altajxoj, incensantajn sur vi, kaj homaj ostoj estos bruligitaj sur vi.
13:3 Kaj li donis en tiu tago signon, dirante:CXi tio estas la signo, ke tion parolis la Eternulo:jen la altaro disfendigxos, kaj la cindro, kiu estas sur gxi, dissxutigxos.
13:4 Kiam la regxo auxdis la vortojn de la homo de Dio, kiujn li vokis al la altaro en Bet-El, Jerobeam etendis sian manon de sur la altaro, kaj diris:Kaptu lin! Sed rigidigxis lia mano, kiun li etendis kontraux lin, kaj li ne povis retiri gxin al si.
13:5 Kaj la altaro disfendigxis, kaj la cindro de la altaro dissxutigxis,  konforme al la signo, kiun donis la homo de Dio laux la ordono de la Eternulo.
13:6 Kaj la regxo ekparolis kaj diris al la homo de Dio:Faru peton antaux la Eternulo, via Dio, kaj pregxu por mi, por ke mia mano revenu al mi. Kaj la homo de Dio faris peton antaux la Eternulo, kaj la mano de la regxo revenis al li kaj farigxis kiel antauxe.
13:7 Tiam la regxo diris al la homo de Dio:Iru kun mi en la domon kaj fortigu vin per mangxo, kaj mi donos al vi donacon.
13:8 Sed la homo de Dio diris al la regxo:Ecx se vi donos al mi duonon de via domo, mi ne iros kun vi, kaj mi ne mangxos panon nek trinkos akvon en cxi tiu loko;
13:9 cxar tiele estas ordonite al mi per la vorto de la Eternulo:Ne mangxu panon nek trinku akvon, kaj ne reiru laux la vojo, laux kiu vi venis.
13:10 Kaj li iris laux alia vojo, kaj ne reiris laux la vojo, laux kiu li venis en Bet-Elon.
13:11 Unu profeto maljunulo logxis en Bet-El. Kaj venis liaj filoj, kaj rakontis al li la tutan aferon, kiun faris la homo de Dio hodiaux en Bet-El;  la vortojn, kiujn li diris al la regxo, ili rakontis al sia patro.
13:12 Kaj ilia patro diris al ili:Laux kiu vojo li iris? Kaj liaj filoj montris la vojon, laux kiu iris la homo de Dio, kiu venis el Judujo.
13:13 Tiam li diris al siaj filoj:Selu al mi la azenon. Kaj ili selis al li la azenon, kaj li ekrajdis sur gxi,
13:14 kaj sekvis la homon de Dio kaj trovis lin sidanta sub kverko, kaj diris al li:CXu vi estas la homo de Dio, kiu venis el Judujo? Kaj tiu diris:Mi.
13:15 Kaj li diris al li:Venu kun mi en la domon kaj mangxu panon.
13:16 Sed tiu diris:Mi ne povas reiri kun vi kaj veni al vi, kaj mi ne mangxos panon nek trinkos cxe vi akvon en cxi tiu loko;
13:17 cxar estas dirite al mi per la vorto de la Eternulo:Ne mangxu panon nek trinku tie akvon, ne reiru laux la vojo, laux kiu vi venis.
13:18 Kaj li diris al li:Mi ankaux estas profeto, kiel vi, kaj angxelo diris al mi laux ordono de la Eternulo jene:Revenigu lin kun vi en vian domon, por ke li mangxu panon kaj trinku akvon. Li mensogis al li.
13:19 Kaj li reiris kun li kaj mangxis panon en lia domo kaj trinkis akvon.
13:20 Dum ili sidis ankoraux cxe la tablo, venis la vorto de la Eternulo al la profeto, kiu lin revenigis.
13:21 Kaj li vokis al la homo de Dio, kiu venis el Judujo, dirante:Tiele diras la Eternulo:Pro tio, ke vi malobeis la busxon de la Eternulo, kaj ne plenumis la ordonon, kiun faris al vi la Eternulo, via Dio,
13:22 sed vi reiris kaj mangxis panon kaj trinkis akvon en la loko, pri kiu Li diris al vi, ke vi ne mangxu panon kaj ne trinku akvon, via kadavro ne venos en la tombon de viaj patroj.
13:23 Post kiam li mangxis panon kaj trinkis, oni selis por li la azenon, por la profeto, kiun li revenigis.
13:24 Kaj li iris, kaj sur la vojo renkontis lin leono kaj mortigis lin. Kaj lia kadavro kusxis jxetita sur la vojo, kaj la azeno staris apude, kaj la leono staris apud la kadavro.
13:25 Kaj jen pasis homoj, kaj vidis la kadavron kusxantan sur la vojo, kaj la leonon starantan apud la kadavro, kaj ili iris kaj rakontis en la urbo, en kiu logxis la maljuna profeto.
13:26 Kiam tion auxdis la profeto, kiu revenigis lin de la vojo, li diris:Tio estas la homo de Dio, kiu malobeis la busxon de la Eternulo; la Eternulo transdonis lin al leono, kiu dissxiris kaj mortigis lin konforme al la vorto de la Eternulo, kiun Li diris al li.
13:27 Kaj li diris al siaj filoj jene:Selu al mi la azenon. Kaj ili selis.
13:28 Kaj li iris kaj trovis lian kadavron kusxantan sur la vojo, kaj la azenon kaj la leonon starantajn apud la kadavro; la leono ne mangxis la kadavron kaj ne dissxiris la azenon.
13:29 Kaj la profeto levis la kadavron de la homo de Dio kaj metis gxin sur la azenon kaj veturigis gxin returne. Kaj la maljuna profeto venis en la urbon, por priplori kaj enterigi lin.
13:30 Kaj li metis lian kadavron en sian tombon; kaj ili priploris lin:Ho ve,  mia frato!
13:31 Post kiam oni enterigis lin, li diris al siaj filoj jene:Kiam mi mortos, entombigu min en la tombo, en kiu estas entombigita la homo de Dio;  apud liajn ostojn metu miajn ostojn.
13:32 CXar plenumigxos la vorto, kiun li eldiris laux ordono de la Eternulo pri la altaro, kiu estas en Bet-El, kaj pri cxiuj domoj de altajxoj, kiuj trovigxas en la urboj de Samario.
13:33 Post tiu okazintajxo Jerobeam ne retiris sin de sia malbona vojo, sed li denove starigis el la popolo pastrojn por la altajxoj; kiun li volis, tiun li konsekris, ke li farigxu pastro de altajxoj.
13:34 Kaj cxi tio farigxis peko por la domo de Jerobeam, por pereo kaj ekstermigxo de sur la tero.
14:1 En tiu tempo malsanigxis Abija, filo de Jerobeam.
14:2 Kaj Jerobeam diris al sia edzino:Levigxu kaj aliaspektigxu, por ke oni ne sciu, ke vi estas edzino de Jerobeam, kaj iru en SXilon; tie trovigxas la profeto Ahxija, kiu antauxdiris al mi, ke mi estos regxo super cxi tiu popolo.
14:3 Kaj prenu en vian manon dek panojn kaj biskvitojn kaj krucxon da mielo,  kaj iru al li; li diros al vi, kio estos al la knabo.
14:4 Kaj la edzino de Jerobeam tiel faris; sxi levigxis kaj iris en SXilon kaj venis en la domon de Ahxija. Ahxija ne povis vidi, cxar liaj okuloj cxesis funkcii pro maljuneco.
14:5 Sed la Eternulo diris al Ahxija:Jen la edzino de Jerobeam iras, por demandi vin pri sia filo, cxar li estas malsana; tiel kaj tiel diru al sxi;  kiam sxi venos, sxi prezentos sin kiel alian personon.
14:6 Kaj kiam Ahxija ekauxdis la sonadon de sxiaj piedoj, kiam sxi eniris en la pordon, li diris:Eniru, edzino de Jerobeam; por kio vi prezentas vin kiel alian personon? mi estas sendita al vi kun sciigo premanta.
14:7 Iru, diru al Jerobeam:Tiele diras la Eternulo, Dio de Izrael:CXar Mi altigis vin el inter la popolo kaj faris vin princo super Mia popolo Izrael,
14:8 kaj Mi forsxiris la regnon de la domo de David kaj donis gxin al vi; sed vi ne estis kiel Mia servanto David, kiu observis Miajn ordonojn kaj sekvis Min per sia tuta koro, farante nur tion, kio placxas al Mi;
14:9 kaj vi agis pli malbone, ol cxiuj, kiuj estis antaux vi, kaj vi iris kaj faris al vi aliajn diojn kaj idolojn, por kolerigi Min, kaj Min vi jxetis malantaux vian dorson:
14:10 tial Mi venigos malbonon sur la domon de Jerobeam, kaj Mi ekstermos cxe Jerobeam cxiun virseksulon, malliberulon kaj liberulon en Izrael, kaj Mi elbalaos la domon de Jerobeam, kiel on elbalaas malpurajxon, cxion gxis la fino.
14:11 Kiu mortos cxe Jerobeam en la urbo, tiun formangxos la hundoj, kaj kiu mortos sur la kampo, tiun formangxos la birdoj de la cxielo; cxar la Eternulo tion diris.
14:12 Kaj vi levigxu, iru al via domo; kiam via piedo eniros en la urbon, la infano mortos.
14:13 Kaj priploros lin cxiuj Izraelidoj kaj enterigos lin; cxar li sola cxe Jerobeam iros en tombon, cxar en li el la tuta domo de Jerobeam trovigxis io bona koncerne la Eternulon, Dion de Izrael.
14:14 Kaj la Eternulo starigos al Si super Izrael regxon, kiu ekstermos la domon de Jerobeam en tiu tago kaj baldaux.
14:15 Kaj la Eternulo frapos Izraelon, similigante lin al kano, kiu sxanceligxas en la akvo, kaj Li elsxiros la Izraelidojn el tiu bona tero,  kiun Li donis al iliaj patroj, kaj Li disblovos ilin trans la Riveron pro tio, ke ili faris siajn sanktajn stangojn, kolerigante la Eternulon.
14:16 Kaj Li transdonos Izraelon pro la pekoj de Jerobeam, per kiuj li pekis kaj per kiuj li pekigis Izraelon.
14:17 Kaj levigxis la edzino de Jerobeam kaj foriris kaj venis en Tircan.  Apenaux sxi pasxis sur la sojlon de la domo, la knabo mortis.
14:18 Kaj oni enterigis lin, kaj cxiuj Izraelidoj priploris lin, konforme al la vorto de la Eternulo, kiun Li diris per Sia servanto, la profeto Ahxija.
14:19 La cetera historio de Jerobeam, kiel li militis kaj kiel li regxis,  estas priskribita en la libro de kroniko de la regxoj de Izrael.
14:20 La tempo, dum kiu regxis Jerobeam, estis dudek du jaroj. Kaj li ekdormis kun siaj patroj. Kaj anstataux li ekregxis lia filo Nadab.
14:21 Rehxabeam, filo de Salomono, regxis en Judujo. La agxon de kvardek unu jaroj havis Rehxabeam, kiam li farigxis regxo; kaj dek sep jarojn li regxis en Jerusalem, la urbo, kiun la Eternulo elektis inter cxiuj triboj de Izrael,  por estigi tie Sian nomon. La nomo de lia patrino estis Naama, la Amonidino.
14:22 Kaj la Judoj faris malbonon antaux la okuloj de la Eternulo, kaj incitis Lin pli ol cxio, kion faris iliaj patroj per siaj pekoj, kiujn ili pekis.
14:23 Kaj ankaux ili konstruis al si altajxojn, statuojn, kaj sanktajn stangojn sur cxiu alta monteto kaj sub cxiu brancxoricxa arbo.
14:24 Ankaux malcxastistoj estis en la lando; ili faris cxiujn abomenindajxojn de la popoloj, kiujn la Eternulo forpelis antaux la Izraelidoj.
14:25 En la kvina jaro de la regxo Rehxabeam iris SXisxak, regxo de Egiptujo,  kontraux Jerusalemon.
14:26 Kaj li forprenis la trezorojn de la domo de la Eternulo kaj la trezorojn de la regxa domo, cxion li prenis; li prenis ankaux cxiujn orajn sxildojn, kiujn faris Salomono.
14:27 Kaj la regxo Rehxabeam faris anstataux ili sxildojn kuprajn, kaj transdonis ilin en la manojn de la estroj de korpogardistoj, kiuj gardadis la enirejon de la regxa domo.
14:28 Kaj cxiufoje, kiam la regxo iris en la domon de la Eternulo, la korpogardistoj ilin portis, kaj poste returne portis ilin en la cxambron de la korpogardistoj.
14:29 La cetera historio de Rehxabeam, kaj cxio, kion li faris, estas priskribitaj en la libro de kroniko de la regxoj de Judujo.
14:30 Kaj inter Rehxabeam kaj Jerobeam estis milito dum ilia tuta vivo.
14:31 Kaj Rehxabeam ekdormis kun siaj patroj, kaj oni enterigis lin kun liaj patroj en la urbo de David. La nomo de lia patrino estis Naama, Amonidino.  Kaj anstataux li ekregxis lia filo Abijam.
15:1 En la dek-oka jaro de la regxo Jerobeam, filo de Nebat, ekregxis Abijam super Judujo.
15:2 Tri jarojn li regxis en Jerusalem. La nomo de lia patrino estis Maahxa,  filino de Abisxalom.
15:3 Li iradis en cxiuj pekoj de sia patro, kiujn cxi tiu faris antaux li;  kaj lia koro ne estis plene fordonita al la Eternulo, lia Dio, kiel la koro de lia patro David.
15:4 Sed pro David la Eternulo, lia Dio, donis al li lumilon en Jerusalem,  starigante lian filon post li kaj subtenante Jerusalemon;
15:5 pro tio, ke David faradis tion, kio placxas al la Eternulo, kaj dum sia tuta vivo ne forklinigxis de cxio, kion Li ordonis al li, krom la afero kun Urija, la HXetido.
15:6 Kaj milito estis inter Rehxabeam kaj Jerobeam dum lia tuta vivo.
15:7 La cetera historio de Abijam, kaj cxio, kion li faris, estas priskribitaj en la libro de kroniko de la regxoj de Judujo. Kaj milito estis inter Abijam kaj Jerobeam.
15:8 Kaj Abijam ekdormis kun siaj patroj, kaj oni enterigis lin en la urbo de David. Kaj anstataux li ekregxis lia filo Asa.
15:9 En la dudeka jaro de la regxado de Jerobeam super Izrael ekregxis Asa super Judujo.
15:10 Kaj kvardek unu jarojn li regxis en Jerusalem. La nomo de lia patrino estis Maahxa, filino de Abisxalom.
15:11 Kaj Asa agadis, kiel placxas al la Eternulo, kiel lia patro David.
15:12 Kaj li elpelis la malcxastistojn el la lando, kaj forigis cxiujn idolojn, kiujn faris liaj patroj.
15:13 Kaj ecx sian patrinon Maahxa li senigis je sxia titolo de regxino, pro tio, ke sxi faris idolon por Asxtar. Kaj Asa dishakis sxian idolon kaj forbruligis cxe la torento Kidron.
15:14 Tamen la altajxoj ne estis forigitaj; sed la koro de Asa estis perfekta cxe la Eternulo dum lia tuta vivo.
15:15 Li enportis en la domon de la Eternulo la konsekritajxojn de sia patro kaj siajn proprajn konsekritajxojn, argxenton kaj oron kaj vazojn.
15:16 Kaj milito estis inter Asa kaj Baasxa, regxo de Izrael, dum ilia tuta vivo.
15:17 Kaj Baasxa, regxo de Izrael, iris kontraux Judujon, kaj li konstruis Raman, por bari la eliradon kaj eniradon al Asa, regxo de Judujo.
15:18 Tiam Asa prenis la tutan argxenton kaj oron, kiu restis en la trezorejo de la domo de la Eternulo kaj en la trezorejo de la regxa domo, kaj donis tion en la manojn de siaj servantoj; kaj la regxo Asa sendis ilin al Ben-  Hadad, filo de Tabrimon, filo de HXezjon, regxo de Sirio, kiu logxis en Damasko, kaj dirigis al li:
15:19 Estas interligo inter mi kaj vi, inter mia patro kaj via patro; jen mi sendas al vi donacon, argxenton kaj oron; neniigu vian interligon kun Baasxa,  regxo de Izrael, por ke li foriru de mi.
15:20 Kaj Ben-Hadad obeis la regxon Asa, kaj sendis siajn militestrojn kontraux la urbojn de Izrael kaj venkobatis Ijonon kaj Danon kaj Abel-Bet-  Maahxan kaj la tutan Kineroton, la tutan landon de Naftali.
15:21 Kiam Baasxa tion auxdis, li cxesis konstrui Raman kaj restis en Tirca.
15:22 Tiam la regxo Asa kunvokis cxiujn Judojn, sen escepto; kaj ili forportis la sxtonojn de Rama kaj gxian lignon, el kiuj Baasxa faris la konstruadon; kaj la regxo Asa konstruis el tio Geban de Benjamen kaj Micpan.
15:23 La cetera historio de Asa, kaj lia heroeco, kaj cxio, kion li faris,  kaj la urboj, kiujn li konstruis, estas priskribitaj en la libro de kroniko de la regxoj de Judujo. Nur en sia maljuneco li malsanigxis je siaj piedoj.
15:24 Kaj Asa ekdormis kun siaj patroj, kaj oni enterigis lin kun liaj patroj en la urbo de lia patro David. Kaj anstataux li ekregxis lia filo Jehosxafat.
15:25 Nadab, filo de Jerobeam, farigxis regxo super Izrael en la dua jaro de Asa, regxo de Judujo; kaj li regxis super Izrael du jarojn.
15:26 Kaj li faris malbonon antaux la okuloj de la Eternulo, kaj iris laux la vojo de sia patro kaj en liaj pekoj, per kiuj li pekigis Izraelon.
15:27 Kaj faris konspiron kontraux li Baasxa, filo de Ahxija, el la domo de Isahxar, kaj Baasxa mortigis lin cxe Gibeton de la Filisxtoj, kiam Nadab kaj cxiuj Izraelidoj siegxis Gibetonon.
15:28 Kaj Baasxa mortigis lin en la tria jaro de Asa, regxo de Judujo, kaj ekregxis anstataux li.
15:29 Kaj kiam li farigxis regxo, li mortigis la tutan domon de Jerobeam; li ne restigis cxe Jerobeam ecx unu animon, gxis li tute lin ekstermis, konforme al la vorto de la Eternulo, kiun Li diris per Sia servanto Ahxija, la SXiloano;
15:30 pro la pekoj de Jerobeam, per kiuj li pekis kaj per kiuj li pekigis Izraelon, pro la incito, per kiu li kolerigis la Eternulon, Dion de Izrael.
15:31 La cetera historio de Nadab, kaj cxio, kion li faris, estas priskribitaj en la libro de kroniko de la regxoj de Izrael.
15:32 Milito estis inter Asa kaj Baasxa, regxo de Izrael, dum ilia tuta vivo.
15:33 En la tria jaro de Asa, regxo de Judujo, ekregxis Baasxa, filo de Ahxija, super la tuta Izrael en Tirca por la dauxro de dudek kvar jaroj.
15:34 Kaj li faris malbonon antaux la okuloj de la Eternulo, kaj iris laux la vojo de Jerobeam kaj en liaj pekoj, per kiuj li pekigis Izraelon.
16:1 Kaj aperis la vorto de la Eternulo al Jehu, filo de HXanani, pri Baasxa,  dirante:
16:2 CXar mi levis vin el la polvo kaj faris vin reganto super Mia popolo Izrael kaj vi iras laux la vojo de Jerobeam kaj pekigas Mian popolon Izrael,  incitante Min per iliaj pekoj,
16:3 tial Mi elbalaos Baasxan kaj lian domon, kaj Mi faros kun via domo kiel kun la domo de Jerobeam, filo de Nebat.
16:4 Kiu mortos cxe Baasxa en la urbo, tiun formangxos la hundoj, kaj kiu mortos cxe li sur la kampo, tiun formangxos la birdoj de la cxielo.
16:5 La cetera historio de Baasxa, kaj tio, kion li faris, kaj lia potenco estas priskribitaj en la libro de kroniko de la regxoj de Izrael.
16:6 Kaj Baasxa ekdormis kun siaj patroj, kaj oni enterigis lin en Tirca. Kaj anstataux li ekregxis lia filo Ela.
16:7 Per la profeto Jehu, filo de HXanani, aperis la vorto de la Eternulo pri Baasxa kaj pri lia domo pro la tuta malbono, kiun li faris antaux la okuloj de la Eternulo, incitante Lin per la faroj de siaj manoj, estante kiel la domo de Jerobeam, kaj pro tio, ke li mortigis lin.
16:8 En la jaro dudek-sesa de Asa, regxo de Judujo, ekregxis Ela, filo de Baasxa, super Izrael en Tirca por la dauxro de du jaroj.
16:9 Kaj faris konspiron kontraux li lia servanto Zimri, estro de duono de la cxaroj. Kiam li en Tirca drinkis gxis ebrieco en la domo de Arca, palacestro de Tirca,
16:10 tiam venis Zimri kaj frapis lin kaj mortigis lin, en la jaro dudek-sepa de Asa, regxo de Judujo, kaj faris sin regxo anstataux li.
16:11 Kiam li farigxis regxo, kiam li eksidis sur lia trono, li mortigis la tutan domon de Baasxa, restigante cxe li neniun virseksulon, kaj ankaux liajn parencojn kaj amikojn.
16:12 Kaj Zimri ekstermis la tutan domon de Baasxa, konforme al la vorto de la Eternulo, kiun Li diris pri Baasxa per la profeto Jehu,
16:13 pro cxiuj pekoj de Baasxa kaj la pekoj de lia filo Ela, per kiuj ili pekis kaj per kiuj ili pekigis Izraelon, incitante la Eternulon, Dion de Izrael, per siaj idolajxoj.
16:14 La cetera historio de Ela, kaj cxio, kion li faris, estas priskribitaj en la libro de kroniko de la regxoj de Izrael.
16:15 En la dudek-sepa jaro de Asa, regxo de Judujo, ekregxis Zimri por la dauxro de sep tagoj en Tirca, kiam la popolo siegxis Gibetonon de la Filisxtoj.
16:16 Kiam la siegxanta popolo auxdis, ke Zimri faris konspiron kaj mortigis la regxon, tiam la tuta popolo en la sama tago elektis kiel regxon Omrin, la militestron de Izrael.
16:17 Kaj Omri kune kun la tuta Izrael foriris de Gibeton kaj eksiegxis Tircan.
16:18 Kiam Zimri vidis, ke la urbo estas prenita, li iris en la palacon de la regxa domo kaj ekbruligis cxirkaux si per fajro la regxan domon, kaj mortis,
16:19 pro siaj pekoj, per kiuj li pekis, farante malbonon antaux la okuloj de la Eternulo, irante laux la vojo de Jerobeam kaj en lia peko, kiun li faris,  pekigante Izraelon.
16:20 La cetera historio de Zimri, kaj lia konspiro, kiun li faris, estas priskribitaj en la libro de kroniko de la regxoj de Izrael.
16:21 Tiam la popolo Izraela dividigxis en du partojn:duono de la popolo aligxis al Tibni, filo de Ginat, por regxigi lin, kaj la dua duono aligxis al Omri.
16:22 Kaj la popolo, kiu aligxis al Omri, venkis tiun popolon, kiu aligxis al Tibni, filo de Ginat; kaj Tibni mortis, kaj ekregxis Omri.
16:23 En la tridek-unua jaro de Asa, regxo de Judujo, Omri ekregxis super Izrael por la dauxro de dek du jaroj. En Tirca li regxis dum ses jaroj.
16:24 Kaj li acxetis la monton Samario de SXemer pro du kikaroj da argxento,  kaj li prikonstruis tiun monton, kaj al la urbo, kiun li konstruis, li donis la nomon Samario, laux la nomo de SXemer, la mastro de la monto.
16:25 Kaj Omri faris malbonon antaux la okuloj de la Eternulo, kaj li agis pli malbone, ol cxiuj, kiuj estis antaux li.
16:26 Kaj li iris laux la tuta vojo de Jerobeam, filo de Nebat, kaj en liaj pekoj, per kiuj li pekigis Izraelon, incitante la Eternulon, Dion de Izrael,  per iliaj idolajxoj.
16:27 La cetera historio de Omri, tio, kion li faris, kaj liaj heroajxoj,  kiujn li faris, estas priskribitaj en la libro de kroniko de la regxoj de Izrael.
16:28 Kaj Omri ekdormis kun siaj patroj, kaj oni enterigis lin en Samario.  Kaj anstataux li ekregxis lia filo Ahxab.
16:29 Ahxab, filo de Omri, ekregxis super Izrael en la tridek-oka jaro de Asa, regxo de Judujo. Kaj Ahxab, filo de Omri, regxis super Izrael en Samario dudek du jarojn.
16:30 Kaj Ahxab, filo de Omri, faris malbonon antaux la okuloj de la Eternulo, pli ol cxiuj, kiuj estis antaux li.
16:31 Ne suficxis al li, ke li iris en la pekoj de Jerobeam, filo de Nebat:li prenis al si kiel edzinon Izebelon, filinon de Etbaal, regxo de la Cidonanoj,  kaj li iris kaj servis al Baal kaj adorklinigxis al li.
16:32 Kaj li starigis altaron al Baal en la domo de Baal, kiun li konstruis en Samario.
16:33 Kaj Ahxab faris sanktajn stangojn, kaj Ahxab faris pli da incitado kontraux la Eternulo, Dio de Izrael, ol cxiuj regxoj de Izrael, kiuj estis antaux li.
16:34 En lia tempo HXiel, Bet-Elano, konstruis Jerihxon. Kun perdo de sia unuenaskito Abiram li fondis gxin, kaj kun perdo de sia plej juna filo Segub li starigis gxiajn pordegojn, konforme al la vorto de la Eternulo, kiun Li diris per Josuo, filo de Nun.
17:1 Kaj Elija, la Tesxebano, el la logxantoj de Gilead, diris al Ahxab:Kiel vivas la Eternulo, Dio de Izrael, antaux kiu mi staras, ne estos en cxi tiuj jaroj roso nek pluvo, krom en la okazo, se mi tion diros.
17:2 Kaj aperis la vorto de la Eternulo al li, dirante:
17:3 Foriru de cxi tie, kaj direktu vin orienten, kaj kasxu vin cxe la torento Kerit, kiu estas oriente de Jordan.
17:4 El tiu torento vi trinkados, kaj al la korvoj Mi ordonis, ke ili tie vin nutru.
17:5 Kaj li iris kaj faris, kiel ordonis la Eternulo; li iris kaj restis cxe la torento Kerit, kiu estas oriente de Jordan.
17:6 Kaj la korvoj alportadis al li panon kaj viandon matene kaj panon kaj viandon vespere; kaj el la torento li trinkadis.
17:7 Post kelka tempo la torento elsekigxis, cxar ne estis pluvo en la lando.
17:8 Tiam aperis al li la vorto de la Eternulo, dirante:
17:9 Levigxu, iru Carfaton, kiu apartenas al Cidon, kaj restu tie; Mi ordonis tie al virino vidvino, ke sxi liveradu al vi mangxajxon.
17:10 Kaj li levigxis, kaj iris Carfaton. Kiam li venis al la pordego de la urbo, li ekvidis virinon vidvinon, kiu kolektis lignon. Kaj li vokis al sxi,  kaj diris:Alportu al mi iom da akvo en vazo, por ke mi trinku.
17:11 Kaj sxi ekiris, por preni; tiam li vokis al sxi, kaj diris:Alportu al mi pecon da pano en viaj manoj.
17:12 Sed sxi respondis:Kiel vivas la Eternulo, via Dio, mi ne havas bakitajxon, sed nur plenmanon da faruno en la vazo kaj iom da oleo en la krucxo; jen mi kolektis du pecojn da ligno, kaj mi iros kaj pretigos tion por mi kaj por mia filo, kaj ni tion mangxos kaj mortos.
17:13 Kaj Elija diris al sxi:Ne timu, iru kaj faru, kiel vi diris; tamen antauxe faru al mi el tio malgrandan bakitajxon kaj alportu al mi; kaj por vi kaj por via filo vi faros poste.
17:14 CXar tiele diras la Eternulo, Dio de Izrael:La faruno en la vazo ne konsumigxos, kaj la oleo en la krucxo ne mankos, gxis la tago, kiam la Eternulo donos pluvon sur la teron.
17:15 Kaj sxi iris kaj faris, kiel ordonis Elija; kaj mangxis sxi kaj li kaj sxia domo dum kelka tempo.
17:16 La faruno en la vazo ne konsumigxis, kaj la oleo en la krucxo ne mankis, konforme al la vorto de la Eternulo, kiun Li diris per Elija.
17:17 Post tiu okazintajxo malsanigxis la filo de la virino, la dommastrino;  kaj lia malsano estis tre forta, tiel, ke li tute cxesis spiri.
17:18 Tiam sxi diris al Elija:Kio estas inter mi kaj vi, homo de Dio? Vi venis al mi, por rememorigi pri miaj pekoj kaj mortigi mian filon!
17:19 Kaj li diris al sxi:Donu al mi vian filon. Kaj li prenis lin el sxiaj brakoj, kaj portis lin en la subtegmenton, en kiu li logxis, kaj metis lin sur sian liton.
17:20 Kaj li vokis al la Eternulo, kaj diris:Ho Eternulo, mia Dio! cxu ecx al la vidvino, cxe kiu mi logxas, Vi faros malbonon, mortigante sxian filon?
17:21 Kaj li etendis sin super la infano tri fojojn, kaj vokis al la Eternulo, kaj diris:Ho Eternulo, mia Dio, revenigu la animon de cxi tiu infano en lian internon.
17:22 Kaj la Eternulo auxskultis la vocxon de Elija, kaj la animo de la infano revenis en lian internon, kaj li revivigxis.
17:23 Kaj Elija prenis la infanon kaj portis lin malsupren el la subtegmento en la domon kaj redonis lin al lia patrino; kaj Elija diris:Rigardu, via filo vivas.
17:24 Tiam la virino diris al Elija:Nun mi eksciis, ke vi estas homo de Dio kaj ke la vorto de la Eternulo en via busxo estas vera.
18:1 Post multe da tempo aperis la vorto de la Eternulo al Elija en la tria jaro, dirante:Iru, montru vin al Ahxab, kaj Mi donos pluvon sur la teron.
18:2 Kaj Elija iris, por montri sin al Ahxab. La malsato estis forta en Samario.
18:3 Ahxab vokis Obadjan, kiu estis lia palacestro. (Obadja estis tre diotima;
18:4 kiam Izebel ekstermis la profetojn de la Eternulo, Obadja prenis cent profetojn kaj kasxis ilin en kavernoj po kvindek homoj kaj nutradis ilin per pano kaj akvo.)
18:5 Kaj Ahxab diris al Obadja:Iru tra la lando al cxiuj akvaj fontoj kaj al cxiuj torentoj; eble ni trovos herbon, por ke ni povu konservi la vivon al la cxevaloj kaj muloj kaj ne ekstermigxu al ni cxiuj brutoj.
18:6 Kaj ili dividis inter si la landon, por trairi gxin:Ahxab iris aparte laux unu direkto, kaj Obadja iris aparte laux alia direkto.
18:7 Kiam Obadja estis sur la vojo, subite venis al li renkonte Elija. Tiu rekonis lin kaj jxetis sin vizagxaltere, kaj diris:CXu tio estas vi, mia sinjoro Elija?
18:8 Kaj cxi tiu respondis al li:Mi; iru, diru al via sinjoro, ke Elija estas cxi tie.
18:9 Kaj li diris:Per kio mi pekis, ke vi transdonas vian servanton en la manon de Ahxab, por ke li mortigu min?
18:10 Kiel vivas la Eternulo, via Dio, ne ekzistas popolo aux regno, kien mia sinjoro ne estus sendinta min, por sercxi vin; kaj kiam ili diris, ke vi tie ne estas, li jxurigis tiun regnon kaj popolon, ke oni ne trovis vin.
18:11 Kaj nun vi diras:Iru, diru al via sinjoro, ke Elija estas cxi tie.
18:12 Kaj okazos, ke kiam mi foriros de vi, la spirito de la Eternulo forportos vin, mi ne scias kien; mi venos, por diri al Ahxab, kaj li ne trovos vin, kaj tiam li mortigos min; kaj via servanto estas diotima de sia juneco.
18:13 CXu oni ne rakontis al mia sinjoro, kion mi faris, kiam Izebel mortigis la profetojn de la Eternulo, ke mi kasxis cent homojn el la profetoj de la Eternulo en kavernoj po kvindek homoj kaj nutradis ilin per pano kaj akvo?
18:14 Kaj nun vi diras:Iru, diru al via sinjoro, ke Elija estas cxi tie! li ja mortigos min.
18:15 Tiam Elija diris:Kiel vivas la Eternulo Cebaot, antaux kiu mi staras,  hodiaux mi montros min al li.
18:16 Kaj Obadja iris renkonte al Ahxab kaj diris al li. Tiam Ahxab iris renkonte al Elija.
18:17 Kaj kiam Ahxab ekvidis Elijan, Ahxab diris al li:CXu tio estas vi, kiu senordigas Izraelon?
18:18 Sed li respondis:Izraelon senordigis ne mi, sed vi kaj la domo de via patro, per tio, ke vi forlasis la ordonojn de la Eternulo kaj sekvis la Baalojn.
18:19 Kaj nun sendu, kunvenigu al mi la tutan Izraelon sur la monton Karmel,  ankaux la kvarcent kvindek profetojn de Baal kaj la kvarcent profetojn de Asxtar, kiuj estas nutrataj cxe la tablo de Izebel.
18:20 Kaj Ahxab sendis al cxiuj Izraelidoj, kaj li kunvenigis la profetojn sur la monton Karmel.
18:21 Tiam Elija aliris al la tuta popolo, kaj diris:Kiel longe ankoraux vi lamos sur du flankoj? se la Eternulo estas Dio, sekvu Lin; kaj se Baal, tiam sekvu lin. Kaj la popolo nenion respondis al li.
18:22 Kaj Elija diris al la popolo:Mi restis la sola profeto de la Eternulo,  kaj da profetoj de Baal estas kvarcent kvindek homoj.
18:23 Oni donu do al ni du bovojn; kaj ili elektu al si unu el la bovoj kaj dishaku gxin kaj metu sur la lignon, sed fajron ili ne submetu; kaj mi pretigos la duan bovon kaj metos sur la lignon, kaj fajron mi ne submetos.
18:24 Kaj voku al la nomo de via dio, kaj mi vokos al la nomo de la Eternulo;  kaj tiu Dio, kiu respondos per fajro, estu konfesata kiel Dio. Kaj la tuta popolo respondis kaj diris:Bone.
18:25 Kaj Elija diris al la profetoj de Baal:Elektu al vi unu el la bovoj kaj pretigu antauxe, cxar vi estas multaj; kaj voku al la nomo de via dio, sed fajron ne submetu.
18:26 Kaj ili prenis la bovon, kiun li donis al ili, kaj pretigis, kaj vokadis al la nomo de Baal de la mateno gxis la tagmezo, dirante:Ho Baal,  auxskultu nin! Sed aperis nenia vocxo nek respondo. Kaj ili saltadis cxirkaux la altaro, kiun ili faris.
18:27 Kiam farigxis tagmezo, Elija mokis ilin, kaj diris:Kriu per lauxta vocxo, cxar li estas dio; eble li havas interparoladon, aux eble li foriris,  aux eble li vojagxas; eble li dormas, li do vekigxos.
18:28 Kaj ili kriis per lauxta vocxo, kaj pikis sin laux sia kutimo per glavoj kaj lancoj, gxis sango versxigxis sur ili.
18:29 Kiam pasis la tagmezo, ili cxiam ankoraux faradis la ceremoniojn, gxis venis la tempo, kiam oni faras la farunoferojn; sed estis nenia vocxo, nenia respondo, nenia atento.
18:30 Tiam Elija diris al la tuta popolo:Aliru al mi. Kaj la tuta popolo aliris al li. Kaj li rekonstruis la detruitan altaron de la Eternulo.
18:31 Kaj Elija prenis dek du sxtonojn, laux la nombro de la triboj de la filoj de Jakob, al kiu aperis la vorto de la Eternulo, dirante:Via nomo estu Izrael.
18:32 Kaj li konstruis el la sxtonoj altaron en la nomo de la Eternulo, kaj li faris cxirkaux la altaro foson, havantan la amplekson de du grenmezuroj.
18:33 Kaj li arangxis la lignon, kaj dishakis la bovon kaj metis gxin sur la lignon.
18:34 Kaj li diris:Plenigu kvar sitelojn per akvo, kaj oni versxu tion sur la bruloferon kaj sur la lignon. Poste li diris:Ripetu. Kaj oni ripetis. Kaj li diris:Faru same la trian fojon. Kaj oni faris same la trian fojon.
18:35 Kaj la akvo versxigxis cxirkauxen de la altaro, kaj ankaux la tuta foso plenigxis de akvo.
18:36 Kaj kiam venis la tempo, kiam oni faras farunoferon, la profeto Elija aliris, kaj diris:Ho Eternulo, Dio de Abraham, Isaak, kaj Izrael! hodiaux oni eksciu, ke Vi estas Dio cxe Izrael kaj mi estas Via servanto, kaj ke laux Via vorto mi faris cxion cxi tion.
18:37 Auxskultu min, ho Eternulo, auxskultu min, por ke cxi tiu popolo eksciu, ke Vi, Eternulo, estas Dio, kaj por ke Vi konvertu ilian koron returne.
18:38 Tiam falis fajro de la Eternulo kaj konsumis la bruloferon kaj la lignon kaj la sxtonojn kaj la polvon; kaj la akvon, kiu estis en la foso, gxi forlekis.
18:39 Kiam la tuta popolo tion vidis, ili jxetis sin vizagxaltere, kaj diris:La Eternulo estas Dio, la Eternulo estas Dio.
18:40 Tiam Elija diris al ili:Kaptu la profetojn de Baal, ke neniu el ili savigxu. Kaj oni kaptis ilin; kaj Elija forkondukis ilin al la torento Kisxon kaj bucxis ilin tie.
18:41 Kaj Elija diris al Ahxab:Iru, mangxu kaj trinku, cxar auxdigxas bruo de pluvo.
18:42 Kaj Ahxab iris, por mangxi kaj trinki; sed Elija suriris sur la supron de Karmel kaj klinigxis al la tero kaj metis sian vizagxon inter siajn genuojn.
18:43 Kaj li diris al sia junulo:Iru kaj rigardu en la direkto al la maro.  Tiu iris kaj rigardis, kaj diris:Estas nenio. Kaj li diris:Iru denove, sep fojojn.
18:44 En la sepa fojo tiu diris:Jen malgranda nubo, kiel manplato de homo,  levigxas de la maro. Tiam li diris:Iru, diru al Ahxab:Jungu kaj forveturu,  por ke vin ne retenu la pluvo.
18:45 Dume de momento al momento la cxielo mallumigxis de nuboj kaj vento,  kaj farigxis granda pluvo. Kaj Ahxab ekveturis kaj direktis sin al Jizreel.
18:46 Kaj la mano de la Eternulo estis super Elija. Li zonis siajn lumbojn kaj kuris antaux Ahxab gxis Jizreel.
19:1 Ahxab rakontis al Izebel cxion, kion faris Elija, kaj tion, ke li mortigis cxiujn profetojn per glavo.
19:2 Tiam Izebel sendis senditon al Elija, por diri:La dioj faru al mi tion kaj pli, se mi morgaux en cxi tiu tempo ne faros kun via animo, kiel estas farite kun la animo de cxiu el ili.
19:3 Li ektimis, kaj levigxis kaj foriris, por savi sian vivon; kaj li venis en Beer-SXeban, kiu trovigxas en Judujo, kaj restigis tie sian junulon.
19:4 Sed li mem iris en la dezerton vojiron de unu tago, kaj venis kaj sidigxis sub unu genisto kaj petis morton por sia animo, kaj diris:Suficxas nun, ho Eternulo! prenu mian animon, cxar mi ne estas pli bona ol miaj patroj.
19:5 Kaj li kusxigxis kaj endormigxis sub la genisto; kaj jen angxelo ektusxis lin, kaj diris al li:Levigxu, mangxu.
19:6 Li ekrigardis, kaj jen cxe sia kaploko li ekvidis bakitan paneton kaj krucxon kun akvo. Kaj li mangxis kaj trinkis, kaj denove kusxigxis, por dormi.
19:7 Kaj la angxelo de la Eternulo revenis duan fojon kaj ektusxis lin, kaj diris:Levigxu, mangxu, cxar vin atendas granda vojo.
19:8 Kaj li levigxis kaj mangxis kaj trinkis; kaj per la forto, kiun li ricevis de tiu mangxado, li iris kvardek tagojn kaj kvardek noktojn gxis HXoreb, la monto de Dio.
19:9 Kaj tie li eniris en kavernon kaj tradormis tie. Kaj jen aperis al li vorto de la Eternulo, kaj diris al li:Kion vi faras cxi tie, Elija?
19:10 Kaj li respondis:Mi fervoris pro la Eternulo, Dio Cebaot, cxar la Izraelidoj forlasis Vian interligon, detruis Viajn altarojn, kaj mortigis Viajn profetojn per glavo; mi sola restis, sed oni sercxas mian animon, por forpreni gxin.
19:11 Kaj Li diris:Eliru kaj starigxu sur la monto antaux la Eternulo. Kaj jen la Eternulo preteriras, kaj granda kaj forta vento dissxiras montojn kaj disrompas rokojn antaux la Eternulo; sed ne en la vento estis la Eternulo.  Post la vento estis tertremo, sed ne en la tertremo estis la Eternulo.
19:12 Post la tertremo estis fajro, sed ne en la fajro estis la Eternulo.  Post la fajro auxdigxis blovado de delikata venteto.
19:13 Kiam Elija tion ekauxdis, li kovris sian vizagxon per sia mantelo, kaj eliris kaj starigxis cxe la enirejo de la kaverno. Kaj jen aperis al li vocxo, kaj diris:Kion vi faras cxi tie, Elija?
19:14 Kaj li respondis:Mi fervoris pro la Eternulo, Dio Cebaot, cxar la Izraelidoj forlasis Vian interligon, detruis Viajn altarojn, kaj mortigis Viajn profetojn per glavo; mi sola restis, sed oni sercxas mian animon, por forpreni gxin.
19:15 Kaj la Eternulo diris al li:Iru returne vian vojon tra la dezerto al Damasko; kiam vi venos, sanktoleu HXazaelon kiel regxon super Sirio;
19:16 kaj Jehun, filon de Nimsxi, sanktoleu kiel regxon super Izrael; kaj Elisxan, filon de SXafat, el Abel-Mehxola, sanktoleu kiel profeton anstataux vi.
19:17 Kaj estos, ke kiu savigxos de la glavo de HXazael, tiun mortigos Jehu;  kaj kiu savigxos de la glavo de Jehu, tiun mortigos Elisxa.
19:18 Mi restigos el Izrael sep mil, cxiujn, kies genuoj ne fleksigxis antaux Baal kaj kies busxo ne kisis lin.
19:19 Kaj li foriris de tie, kaj trovis Elisxan, filon de SXafat, kiu estis pluganta; dek du bovoparoj estis antaux li, kaj li mem estis cxe la dek-dua.  Kaj Elija aliris al li kaj jxetis al li sian mantelon.
19:20 Kaj tiu forlasis la brutojn kaj ekkuris al Elija, kaj diris:Permesu al mi nur kisi mian patron kaj mian patrinon, kaj mi sekvos vin. Kaj li diris al li:Iru kaj revenu, cxar kion mi faris al vi?
19:21 Kaj tiu foriris de li, kaj prenis paron da bovoj kaj bucxis ilin, kaj sur la jungajxo de la bovoj li kuiris la viandon kaj donis al la homoj, kaj ili mangxis. Kaj li levigxis kaj eksekvis Elijan kaj ekservis lin.
20:1 Ben-Hadad, regxo de Sirio, kolektis sian tutan militistaron; kun li estis tridek du regxoj, kaj cxevalojn kaj cxarojn; kaj li iris kaj eksiegxis Samarion kaj militis kontraux gxi.
20:2 Kaj li sendis senditojn al Ahxab, regxo de Izrael, en la urbon,
20:3 kaj dirigis al li:Tiele diras Ben-Hadad:Via argxento kaj via oro devas esti miaj, kaj viaj edzinoj kaj viaj plej bonaj filoj devas esti miaj.
20:4 Kaj la regxo de Izrael respondis kaj diris:Konforme al via diro, mia sinjoro, ho regxo, al vi apartenas mi, kaj cxio, kion mi havas.
20:5 La senditoj venis denove, kaj diris:Tiele diras Ben-Hadad:CXar mi sendis al vi, por diri, ke vian argxenton kaj vian oron kaj viajn edzinojn kaj viajn filojn vi donu al mi,
20:6 tial morgaux en cxi tiu tempo mi sendos miajn servantojn al vi, por ke ili trasercxu vian domon kaj la domojn de viaj servantoj, kaj por ke cxion,  kio estas kara al vi, ili prenu en siajn manojn kaj forportu.
20:7 Tiam la regxo de Izrael kunvokis cxiujn plejagxulojn de la lando, kaj diris:Sciu kaj rigardu, kian malbonon li intencas; cxar li sendis al mi, por postuli miajn edzinojn kaj miajn filojn kaj mian argxenton kaj mian oron, kaj mi ne rifuzis al li.
20:8 Kaj cxiuj plejagxuloj kaj la tuta popolo diris al li:Ne obeu, kaj ne konsentu.
20:9 Tiam li diris al la senditoj de Ben-Hadad:Diru al mia sinjoro la regxo:CXion, pri kio vi sendis al via servanto la unuan fojon, mi plenumos;  sed cxi tion mi ne povas fari. Kaj la senditoj iris kaj transdonis la vortojn.
20:10 Tiam Ben-Hadad sendis al li, kaj dirigis:La dioj faru al mi tion kaj pli, se la polvo de Samario suficxos, ke cxiuj homoj, kiuj min sekvas, povu preni manplenon da gxi.
20:11 Sed la regxo de Izrael respondis kaj diris:Diru:Kiu surmetas la zonon,  ne fanfaronu kiel tiu, kiu gxin demetas.
20:12 Kiam Ben-Hadad auxdis tiujn vortojn, dum li kaj la regxoj estis drinkantaj en la tendoj, li diris al siaj servantoj:Arangxu vin. Kaj ili arangxis sin kontraux la urbo.
20:13 Kaj jen unu profeto aliris al Ahxab, regxo de Izrael, kaj diris:Tiele diras la Eternulo:CXu vi vidas tiun tutan grandan amason? jen Mi hodiaux transdonos gxin al vi, por ke vi sciu, ke Mi estas la Eternulo.
20:14 Kaj Ahxab diris:Per kiu? Kaj tiu respondis:Tiele diras la Eternulo:Per la junuloj de la regionestroj. Kaj li diris:Kiu komencos la batalon? Kaj tiu respondis:Vi.
20:15 Tiam li kalkulis la junulojn de la regionestroj, kaj montrigxis, ke ilia nombro estas ducent tridek du; post ili li kalkulis la tutan popolon,  cxiujn Izraelidojn, sep mil.
20:16 Ili eliris en tagmezo, kiam Ben-Hadad drinkis ebria en la tendoj, li kaj la regxoj, la tridek du regxoj, kiuj helpis lin.
20:17 Antauxe eliris la junuloj de la regionestroj. Ben-Hadad sendis, kaj oni raportis al li, dirante:Viroj eliris el Samario.
20:18 Tiam li diris:Se por paco ili eliris, kaptu ilin vivajn; kaj se ili eliris por milito, ankaux kaptu ilin vivajn.
20:19 Tiuj eliris el la urbo, la junuloj de la regionestroj, kaj la militistaro post ili.
20:20 Kaj ili batis cxiu sian renkontiton; kaj la Sirianoj forkuris, kaj la Izraelidoj ilin postkuris. Kaj Ben-Hadad, regxo de Sirio, savis sin sur cxevalo kun la rajdistoj.
20:21 Tiam eliris la regxo de Izrael kaj venkobatis la cxevalojn kaj la cxarojn, kaj li faris inter la Sirianoj grandan bucxon.
20:22 Kaj aliris la profeto al la regxo de Izrael, kaj diris al li:Iru,  fortigu vin, atendu kaj rigardu, kion vi devas fari; cxar post paso de unu jaro la regxo de Sirio iros kontraux vin.
20:23 Kaj la servantoj de la regxo de Sirio diris al li:Ilia Dio estas Dio de montoj, tial ili venkis nin; sed se ni batalos kontraux ili sur ebenajxo, ni certe venkos ilin.
20:24 Faru jenon:forigu la regxojn cxiun de lia loko, kaj starigu anstataux ili regionestrojn;
20:25 kaj kolektu al vi militistaron egalan al tiu, kiu falis cxe vi, kaj cxevalojn nombregale al tiuj cxevaloj kaj cxarojn nombregale al tiuj cxaroj;  kaj ni batalos kontraux ili sur ebenajxo, kaj tiam ni certe ilin venkos. Kaj li obeis ilian vocxon kaj faris tiel.
20:26 Post paso de la jaro Ben-Hadad revuis la Sirianojn, kaj iris en Afekon,  por militi kontraux la Izraelidoj.
20:27 Kaj la Izraelidoj ankaux pretigis sin kaj provizis sin per nutrajxoj kaj iris renkonte al ili. Kaj la Izraelidoj starigxis tendare kontraux ili,  kiel du malgrandaj kapraroj; sed la Sirianoj plenigis la tutan landon.
20:28 Tiam aliris homo de Dio, kaj diris al la regxo de Izrael:Tiele diras la Eternulo:Pro tio, ke la Sirianoj diris, ke la Eternulo estas Dio de montoj kaj Li ne estas Dio de valoj, Mi transdonos tiun tutan grandan amason en vian manon, por ke vi sciu, ke Mi estas la Eternulo.
20:29 Kaj staris tendare unuj kontraux la aliaj dum sep tagoj. En la sepa tago komencigxis la batalo; kaj la Izraelidoj mortigis el la Sirianoj cent mil piedirantojn en unu tago.
20:30 La ceteraj forkuris en la urbon Afek. Kaj la murego falis sur la restintajn dudek sep mil. Kaj Ben-Hadad kuris kaj venis en la urbon, en plej internan cxambron de unu domo.
20:31 Kaj liaj servantoj diris al li:Ni auxdis, ke la regxoj de la domo de Izrael estas regxoj kompatemaj; ni metu do sakajxon sur niajn lumbojn kaj sxnurojn sur niajn kapojn, kaj ni eliru al la regxo de Izrael; eble li lasos la vivon al via animo.
20:32 Kaj ili zonis per sakajxo siajn lumbojn kaj metis sxnurojn sur siajn kapojn, kaj venis al la regxo de Izrael, kaj diris:Via servanto Ben-Hadad diras:Mi petas lasi la vivon al mia animo. Kaj tiu diris:CXu li vivas ankoraux? li estas mia frato.
20:33 La homoj prenis tion kiel bonan signon, kaj rapidis certigxi, cxu tio estas pri li, kaj ili diris:Via frato Ben-Hadad. Kaj li diris:Iru, venigu lin. Tiam eliris al li Ben-Hadad, kaj li sidigis lin sur la cxaro.
20:34 Kaj tiu diris al li:La urbojn, kiujn mia patro prenis de via patro, mi redonos; kaj vi povas arangxi al vi stratojn en Damasko, kiel mia patro arangxis en Samario. (Kaj Ahxab diris:) Kaj mi forliberigos vin kun jena interligo. Kaj li faris kun li interligon kaj forliberigis lin.
20:35 Tiam unu viro el la profetidoj diris al sia kamarado laux la vorto de la Eternulo:Batu min. Sed tiu homo ne volis lin bati.
20:36 Tiam li diris al tiu:Pro tio, ke vi ne obeis la vocxon de la Eternulo,  mortigos vin leono, kiam vi foriros de mi. Tiu foriris de li, kaj lin renkontis leono kaj mortigis lin.
20:37 Li trovis alian homon, kaj diris:Batu min. Kaj la homo lin batis tiel,  ke li vundis lin per la batado.
20:38 Tiam la profeto iris kaj starigxis antaux la regxo sur la vojo kaj kovris per kovrotuko siajn okulojn.
20:39 Kiam la regxo iris pretere, li ekkriis al la regxo, kaj diris:Via servanto eliris en batalon, kaj jen unu homo sin deturnis kaj alkondukis al mi alian homon, kaj diris:Gardu cxi tiun homon; se li malaperos, tiam via animo anstatauxos lian animon, aux vi devos pese pagi kikaron da argxento.
20:40 Dum via servanto estis faranta tion kaj alion, tiu malaperis. Kaj la regxo de Izrael diris al li:Tio estas via verdikto, vi mem decidis.
20:41 Tiam li rapide forprenis la kovrotukon de siaj okuloj, kaj la regxo rekonis lin, ke li estas el la profetoj.
20:42 Kaj li diris al li:Tiele diras la Eternulo:Pro tio, ke vi forlasis el la mano la homon, kiun Mi kondamnis, via animo anstatauxos lian animon kaj via popolo lian popolon.
20:43 Kaj la regxo de Izrael iris hejmen malgxoja kaj afliktita, kaj venis Samarion.
21:1 Post tiu historio okazis jeno:Nabot, Jizreelano, havis vinbergxardenon en Jizreel, apud la palaco de Ahxab, regxo de Samario.
21:2 Kaj Ahxab ekparolis al Nabot, dirante:Donu al mi vian vinbergxardenon,  por ke gxi farigxu por mi legomgxardeno, cxar gxi estas proksime de mia domo;  kaj mi donos al vi anstataux gxi vinbergxardenon pli bonan ol gxi; se vi volas, mi donos al vi per argxento gxian prezon.
21:3 Sed Nabot diris al Ahxab:La Eternulo gardu min, ke mi ne fordonu al vi la heredajxon de miaj patroj.
21:4 Tiam Ahxab revenis hejmen malgxoja kaj afliktita pro la vortoj, kiujn diris al li Nabot, la Jizreelano, dirante:Mi ne donos al vi la heredajxon de miaj patroj. Kaj li kusxigxis sur sia lito kaj forturnis sian vizagxon kaj ne mangxis panon.
21:5 Kaj venis al li lia edzino Izebel, kaj diris al li:Kial via spirito estas tiel malgxoja, ke vi ne mangxas panon?
21:6 Li respondis al sxi:Kiam mi parolis al Nabot, la Jizreelano, kaj diris al li:Donu al mi vian vinbergxardenon pro mono, aux, se vi volas, mi donos al vi alian vinbergxardenon anstataux gxi, li diris:Mi ne donos al vi mian vinbergxardenon.
21:7 Tiam diris al li lia edzino Izebel:Nun vi montru vian regxecon super Izrael; levigxu, mangxu panon, kaj estu bonhumora:mi donos al vi la vinbergxardenon de Nabot, la Jizreelano.
21:8 Kaj sxi skribis leterojn en la nomo de Ahxab kaj sigelis per lia sigelilo, kaj sxi sendis la leterojn al la plejagxuloj kaj al la eminentuloj,  kiuj logxis kun Nabot en lia urbo.
21:9 Kaj sxi skribis en la leteroj jenon:Proklamu faston kaj sidigu Naboton sur la cxefa loko inter la popolo;
21:10 kaj sidigu apud li du homojn malvirtajn, kaj ili atestu kontraux li kaj diru:Vi blasfemis kontraux Dio kaj la regxo; kaj oni elkonduku lin, kaj prijxetu lin per sxtonoj, ke li mortu.
21:11 Kaj la viroj de lia urbo, la plejagxuloj kaj la eminentuloj, kiuj logxis en lia urbo, faris kiel ordonis al ili Izebel, kiel estis skribite en la leteroj, kiujn sxi sendis al ili.
21:12 Ili proklamis faston kaj sidigis Naboton sur la cxefa loko inter la popolo.
21:13 Kaj venis du homoj malvirtaj kaj sidigxis apud li, kaj la malvirtaj homoj atestis kontraux Nabot antaux la popolo, dirante:Nabot blasfemis kontraux Dio kaj la regxo. Kaj oni elkondukis lin ekster la urbon kaj prijxetis lin per sxtonoj, kaj li mortis.
21:14 Kaj oni sendis al Izebel, por diri:Nabot estas prijxetita per sxtonoj kaj mortis.
21:15 Kiam Izebel auxdis, ke Nabot estas prijxetita per sxtonoj kaj mortis,  Izebel diris al Ahxab:Levigxu, ekposedu la vinbergxardenon de Nabot, la Jizreelano, kiun li ne volis doni al vi pro mono; cxar Nabot jam ne vivas; li mortis.
21:16 Kiam Ahxab auxdis, ke Nabot mortis, Ahxab levigxis, por iri en la vinbergxardenon de Nabot, la Jizreelano, por ekposedi gxin.
21:17 Tiam aperis la vorto de la Eternulo al Elija, la Tesxebano, dirante:
21:18 Levigxu, iru renkonte al Ahxab, regxo de Izrael, kiu estas en Samario;  jen li nun estas en la vinbergxardeno de Nabot, kien li iris, por ekposedi gxin;
21:19 kaj diru al li jene:Tiele diras la Eternulo:Vi mortigis, kaj vi ankoraux prenas en posedon! Kaj diru al li:Tiele diras la Eternulo:Sur la loko, kie la hundoj lekis la sangon de Nabot, la hundoj lekos ankaux vian sangon.
21:20 Kaj Ahxab diris al Elija:Vi trovis min, ho mia malamiko! Kaj tiu diris:Mi trovis, cxar vi vin vendis, por fari malbonon antaux la okuloj de la Eternulo.
21:21 Jen Mi venigos sur vin malbonon, kaj forbalaos la postesignojn post vi,  kaj Mi ekstermos cxe Ahxab cxiun virseksulon, malliberulon kaj liberulon en Izrael.
21:22 Kaj Mi agos kun via domo, kiel kun la domo de Jerobeam, filo de Nebat,  kaj kiel kun la domo de Baasxa, filo de Ahxija, pro la incito, per kiu vi Min incitis kaj pekigis Izraelon.
21:23 Kaj ankaux pri Izebel parolis la Eternulo, dirante:La hundoj formangxos Izebelon apud la murego de Jizreel.
21:24 Kiu mortos cxe Ahxab en la urbo, tiun mangxos la hundoj; kaj kiu mortos sur la kampo, tiun mangxos la birdoj de la cxielo.
21:25 (Estis neniu tia, kiel Ahxab, kiu fordonis sin al farado de malbono antaux la okuloj de la Eternulo, al kio instigadis lin lia edzino Izebel.
21:26 Li farigxis tre abomeninda, sekvante la idolojn, konforme al cxio, kion faradis la Amoridoj, kiujn la Eternulo forpelis de antaux la Izraelidoj.)
21:27 Kiam Ahxab auxdis tiujn vortojn, li dissxiris siajn vestojn kaj metis sakajxon sur sian korpon kaj fastis kaj dormis en la sakajxo kaj iradis malgxoje.
21:28 Tiam aperis vorto de la Eternulo al Elija, la Tesxebano, dirante:
21:29 CXu vi vidas, kiel Ahxab humiligxis antaux Mi? Pro tio, ke li humiligxis antaux Mi, Mi ne venigos la malbonon dum lia vivo; dum la vivo de lia filo Mi venigos la malbonon sur lian domon.
22:1 Pasis tri jaroj, kaj estis nenia milito inter Sirio kaj Izrael.
22:2 En la tria jaro Jehosxafat, regxo de Judujo, venis al la regxo de Izrael.
22:3 La regxo de Izrael diris al siaj servantoj:CXu vi scias, ke Ramot en Gilead apartenas al ni? kaj ni ne zorgas preni gxin el la manoj de la regxo de Sirio!
22:4 Kaj li diris al Jehosxafat:CXu vi iros kun mi milite kontraux Ramoton en Gilead? Kaj Jehosxafat diris al la regxo de Izrael:Mi estas kiel vi, mia popolo kiel via popolo, miaj cxevaloj kiel viaj cxevaloj.
22:5 Kaj Jehosxafat diris al la regxo de Izrael:Demandu hodiaux la vorton de la Eternulo.
22:6 Tiam la regxo de Izrael kunvenigis la profetojn, cxirkauxe kvarcent homojn, kaj diris al ili:CXu mi iru milite kontraux Ramoton en Gilead, aux mi tion ne faru? Kaj ili respondis:Iru, la Sinjoro gxin transdonos en la manon de la regxo.
22:7 Sed Jehosxafat diris:CXu ne trovigxas cxi tie ankoraux iu profeto de la Eternulo, kiun ni povus demandi?
22:8 Kaj la regxo de Izrael diris al Jehosxafat:Ekzistas ankoraux unu homo,  per kiu ni povas demandi la Eternulon, sed mi lin malamas, cxar li profetas pri mi ne bonon, sed nur malbonon; tio estas Mihxaja, filo de Jimla. Sed Jehosxafat diris:La regxo ne parolu tiel.
22:9 Tiam la regxo de Izrael alvokis unu korteganon, kaj diris:Venigu rapide Mihxajan, filon de Jimla.
22:10 La regxo de Izrael, kaj Jehosxafat, regxo de Judujo, sidis cxiu sur sia segxo, vestitaj per siaj vestoj, sur placo antaux la pordego de Samario, kaj cxiuj profetoj profetadis antaux ili.
22:11 Kaj Cidkija, filo de Kenaana, faris al si ferajn kornojn, kaj diris:Tiele diras la Eternulo:Per cxi tio vi kornobatos la Sirianojn, gxis vi ilin tute ekstermos.
22:12 Kaj cxiuj profetoj profetis tiel same, dirante:Iru kontraux Ramoton en Gilead kaj sukcesu, kaj la Eternulo gxin transdonos en la manon de la regxo.
22:13 La sendito, kiu iris por voki Mihxajan, diris al li:Jen la vortoj de la profetoj unuanime antauxdiras bonon al la regxo; estu do via vorto simila al la vorto de cxiu el ili, kaj antauxdiru bonon.
22:14 Sed Mihxaja diris:Kiel vivas la Eternulo:kion diros la Eternulo al mi,  tion mi diros.
22:15 Kaj kiam li venis al la regxo, la regxo diris al li:Mihxaja! cxu ni iru milite kontraux Ramoton en Gilead, aux ni tion ne faru? Kaj tiu respondis al li:Iru kaj sukcesu, kaj la Eternulo gxin transdonos en la manon de la regxo.
22:16 Kaj la regxo diris al li:Multfoje mi vin jxurligas, ke vi parolu al mi nur la veron en la nomo de la Eternulo.
22:17 Kaj tiu diris:Mi vidis cxiujn Izraelidojn disjxetitaj sur la montoj,  kiel sxafoj, kiuj ne havas pasxtanton; kaj la Eternulo diris:Ili ne havas estrojn, ili reiru pace cxiu al sia domo.
22:18 Kaj la regxo de Izrael diris al Jehosxafat:CXu mi ne diris al vi, ke li profetos pri mi ne bonon, sed nur malbonon?
22:19 Sed Mihxaja diris:Tial auxskultu la vorton de la Eternulo:mi vidis la Eternulon, sidantan sur Sia trono, kaj la tuta armeo de la cxielo staris antaux Li dekstre kaj maldekstre de Li.
22:20 Kaj la Eternulo diris:Kiu allogos Ahxabon, ke li iru kaj falu en Ramot en Gilead? Kaj unu parolis tiel, alia parolis alie.
22:21 Tiam eliris spirito kaj starigxis antaux la Eternulo, kaj diris:Mi lin allogos. Kaj la Eternulo diris al li:Per kio?
22:22 Kaj tiu diris:Mi eliros kaj faros min spirito mensoga en la busxo de cxiuj liaj profetoj. Tiam Li diris:Vi allogos kaj havos sukceson; eliru kaj agu tiel.
22:23 Kaj nun jen la Eternulo metis mensogan spiriton en la busxon de cxiuj tiuj viaj profetoj, kaj la Eternulo decidis por vi malbonon.
22:24 Tiam aliris Cidkija, filo de Kenaana, kaj frapis Mihxajan sur la vango,  kaj diris:Per kiu vojo la spirito de la Eternulo transiris de mi, por paroli per vi?
22:25 Kaj Mihxaja respondis:Jen vi tion vidos en tiu tago, kiam vi eniros en internan cxambron, por vin kasxi.
22:26 Tiam la regxo de Izrael diris:Prenu Mihxajan, kaj konduku lin al la urbestro Amon kaj al la regxido Joasx;
22:27 kaj diru:Tiele diras la regxo:Metu cxi tiun en malliberejon, kaj nutru lin per mizera pano kaj mizera akvo, gxis mi revenos en paco.
22:28 Kaj Mihxaja diris:Se vi revenos en paco, en tiu okazo ne parolis per mi la Eternulo. Kaj li diris:Auxskultu, cxiuj popoloj.
22:29 Kaj la regxo de Izrael, kaj Jehosxafat, regxo de Judujo, iris al Ramot en Gilead.
22:30 Kaj la regxo de Izrael diris al Jehosxafat:Mi alivestos min kaj iros en la batalon; sed vi surmetu viajn vestojn. Kaj la regxo de Izrael alivestis sin kaj iris en la batalon.
22:31 La regxo de Sirio ordonis al la tridek du cxarestroj, kiuj estis cxe li, dirante:Batalu ne kontraux iu malgranda aux granda, sed sole nur kontraux la regxo de Izrael.
22:32 Kiam la cxarestroj ekvidis Jehosxafaton, ili pensis, ke tio certe estas la regxo de Izrael, kaj ili turnis sin kontraux lin, por batali; kaj Jehosxafat ekkriis.
22:33 Kiam la cxarestroj vidis, ke tio ne estas la regxo de Izrael, ili forturnis sin de li.
22:34 Kaj unu viro sen ia celo strecxis la pafarkon, kaj pafe trafis la regxon de Izrael inter la artikoj de la kiraso. Tiam cxi tiu diris al sia veturiganto:Turnu vian manon, kaj elveturigu min el la militistaro, cxar mi estas vundita.
22:35 Sed la batalo plifortigxis en tiu tago, kaj la regxo staris sur la cxaro kontraux la Sirianoj, kaj li mortis vespere. Kaj la sango el la vundo fluis en la mezon de la cxaro.
22:36 Post la subiro de la suno tra la militistaro ekkuris voko:CXiu en sian urbon, cxiu en sian landon.
22:37 La regxo mortis, kaj oni venigis lin en Samarion, kaj oni enterigis la regxon en Samario.
22:38 Kaj oni lavis la cxaron cxe la lageto de Samario, kaj la hundoj lekis lian sangon kaj malcxastistinoj lavis, konforme al la vorto de la Eternulo,  kiun Li diris.
22:39 La cetera historio de Ahxab, kaj cxio, kion li faris, kaj la ebura domo, kiun li konstruis, kaj cxiuj urboj, kiujn li konstruis, estas priskribitaj en la libro de kroniko de la regxoj de Izrael.
22:40 Kiam Ahxab ekdormis kun siaj patroj, anstataux li ekregxis lia filo Ahxazja.
22:41 Jehosxafat, filo de Asa, ekregxis super Judujo en la kvara jaro de Ahxab, regxo de Izrael.
22:42 Jehosxafat havis la agxon de tridek kvin jaroj, kiam li farigxis regxo,  kaj dudek kvin jarojn li regxis en Jerusalem. La nomo de lia patrino estis Azuba, filino de SXilhxi.
22:43 Li iradis tute laux la vojo de sia patro Asa; li ne deturnigxis de gxi,  agante tiel, kiel placxas al la Eternulo. Nur la altajxoj ne estis forigitaj;  la popolo ankoraux oferportadis kaj incensadis sur la altajxoj.
22:44 Kaj Jehosxafat havis pacon kun la regxo de Izrael.
22:45 La cetera historio de Jehosxafat, kaj liaj heroajxoj, kiujn li faris,  kaj kiel li militis, estas priskribitaj en la libro de kroniko de la regxoj de Judujo.
22:46 La lastan kvanton da malcxastistoj, kiuj restis ankoraux dum la vivo de lia patro Asa, li ekstermis el la lando.
22:47 Tiam ne estis regxo en Edomujo; estis anstatauxanto de regxo.
22:48 Jehosxafat faris Tarsxisxajn sxipojn, kiuj devis iri Ofiron, por preni oron; sed ili ne iris, cxar la sxipoj rompigxis en Ecjon-Geber.
22:49 Tiam Ahxazja, filo de Ahxab, diris al Jehosxafat:Permesu, ke miaj servantoj iru kun viaj servantoj sur la sxipoj; sed Jehosxafat ne konsentis.
22:50 Jehosxafat ekdormis kun siaj patroj, kaj oni enterigis lin kun liaj patroj en la urbo de lia patro David. Kaj anstataux li ekregxis lia filo Jehoram.
22:51 Ahxazja, filo de Ahxab, farigxis regxo super Izrael en Samario en la dek-sepa jaro de Jehosxafat, regxo de Judujo, kaj li regxis super Izrael du jarojn.
22:52 Li faradis malbonon antaux la okuloj de la Eternulo, kaj iradis laux la vojo de sia patro kaj de sia patrino, kaj laux la vojo de Jerobeam, filo de Nebat, kiu pekigis Izraelon.
22:53 Kaj li servadis al Baal kaj adorklinigxadis al li, kaj incitadis la Eternulon, Dion de Izrael, tute tiel, kiel faradis lia patro.


Next: 2 Kings

1:1 Moab defalis de Izrael post la morto de Ahxab.
1:2 Kaj Ahxazja elfalis tra la krado de sia supra cxambro en Samario, kaj malsanigxis. Kaj li sendis senditojn, kaj diris al ili:Iru, demandu Baal-  Zebubon, la dion de Ekron, cxu mi resanigxos de cxi tiu malsano.
1:3 Sed angxelo de la Eternulo diris al Elija, la Tesxebano:Levigxu, iru renkonte al la senditoj de la regxo de Samario, kaj diru al ili:CXu ne ekzistas Dio en Izrael, ke vi iras demandi Baal-Zebubon, la dion de Ekron?
1:4 Pro tio tiele diras la Eternulo:De la lito, sur kiu vi kusxigxis, vi ne deiros, sed vi mortos. Kaj Elija foriris.
1:5 Kiam la senditoj revenis al li, li diris al ili:Kial vi revenis?
1:6 Kaj ili respondis al li:Viro venis renkonte al ni, kaj diris al ni:Iru,  revenu al la regxo, kiu sendis vin, kaj diru al li:Tiele diras la Eternulo:CXu ne ekzistas Dio en Izrael, ke vi sendas demandi Baal-Zebubon, la dion de Ekron? pro tio, de la lito, sur kiu vi kusxigxis, vi ne deiros, sed vi mortos.
1:7 Kaj li diris al ili:Kia estas la aspekto de la viro, kiu venis renkonte al vi kaj diris al vi tiujn vortojn?
1:8 Ili respondis al li:Li estas homo kovrita de haroj, kaj ledan zonon li havas cxirkaux siaj lumboj. Tiam li diris:Tio estas Elija, la Tesxebano.
1:9 Kaj li sendis al li kvindekestron kun lia kvindeko. Kaj tiu iris al li kaj trovis lin sidanta sur la supro de monto, kaj diris al li:Ho homo de Dio!  la regxo diris, ke vi malsupreniru.
1:10 Kaj Elija respondis kaj diris al la kvindekestro:Se mi estas homo de Dio, tiam venu fajro el la cxielo kaj ekstermu vin kaj vian kvindekon. Kaj venis fajro el la cxielo kaj ekstermis lin kaj lian kvindekon.
1:11 Kaj li denove sendis al li alian kvindekestron kun lia kvindeko. Kaj tiu ekparolis kaj diris al li:Ho homo de Dio! tiele diras la regxo:Malsupreniru rapide.
1:12 Kaj Elija respondis kaj diris al ili:Se mi estas homo de Dio, tiam venu fajro el la cxielo kaj ekstermu vin kaj vian kvindekon. Kaj venis fajro de Dio el la cxielo kaj ekstermis lin kaj lian kvindekon.
1:13 Kaj li denove sendis triafoje kvindekestron kun lia kvindeko. Kaj la tria kvindekestro iris, kaj venis kaj fleksis siajn genuojn antaux Elija, kaj ekpetegis lin kaj diris al li:Ho homo de Dio! mia animo kaj la animo de cxi tiuj kvindek viaj servantoj havu do ian valoron antaux viaj okuloj.
1:14 Jen venis fajro el la cxielo kaj ekstermis la du antauxajn kvindekestrojn kaj iliajn kvindekojn; nun mia animo havu ian valoron antaux viaj okuloj.
1:15 Tiam angxelo de la Eternulo diris al Elija:Iru kun li, ne timu lin. Kaj li levigxis, kaj iris kun li al la regxo.
1:16 Kaj li ekparolis al li:Tiele diras la Eternulo:Pro tio, ke vi sendis senditojn, por demandi Baal-Zebubon, la dion de Ekron, kvazaux ne ekzistus Dio en Izrael, por demandi Lian vorton, tial de la lito, sur kiu vi kusxigxis, vi ne deiros, sed vi mortos.
1:17 Kaj li mortis, konforme al la vorto de la Eternulo, kiun eldiris Elija.  Kaj anstataux li ekregxis Jehoram, en la dua jaro de Jehoram, filo de Jehosxafat, regxo de Judujo; cxar li ne havis filon.
1:18 La cetera historio de Ahxazja, kion li faris, estas priskribita en la libro de kroniko de la regxoj de Izrael.
2:1 Kiam la Eternulo volis levi Elijan en ventego en la cxielon, Elija estis iranta kun Elisxa el Gilgal.
2:2 Kaj Elija diris al Elisxa:Restu do cxi tie, cxar la Eternulo sendas min al Bet-El. Sed Elisxa diris:Mi jxuras per la Eternulo kaj per via animo, ke mi vin ne forlasos. Kaj ili ekiris al Bet-El.
2:3 Kaj eliris la profetidoj, kiuj estis en Bet-El, al Elisxa, kaj diris al li:CXu vi scias, ke hodiaux la Eternulo forprenos vian sinjoron de super via kapo? Li diris:Mi ankaux scias, silentu.
2:4 Kaj Elija diris al li:Elisxa, restu do cxi tie, cxar la Eternulo sendas min al Jerihxo. Sed li diris:Mi jxuras per la Eternulo kaj per via animo, ke mi ne forlasos vin. Kaj ili venis en Jerihxon.
2:5 Kaj la profetidoj, kiuj estis en Jerihxo, aliris al Elisxa, kaj diris al li:CXu vi scias, ke hodiaux la Eternulo forprenos vian sinjoron de super via kapo? Li diris:Mi ankaux scias, silentu.
2:6 Kaj Elija diris al li:Restu do cxi tie, cxar la Eternulo sendas min al Jordan. Sed li diris:Mi jxuras per la Eternulo kaj per via animo, ke mi vin ne forlasos. Kaj ili ambaux iris.
2:7 Kaj kvindek homoj el la profetidoj iris kaj starigxis malproksime kontraux ili; sed ili ambaux staris cxe Jordan.
2:8 Tiam Elija prenis sian mantelon kaj kunvolvis gxin, kaj frapis la akvon,  kaj gxi dividigxis duflanken, kaj ili ambaux trapasis sur sekajxo.
2:9 Kiam ili trapasis, Elija diris al Elisxa:Petu, kion mi faru al vi, antaux ol mi estos prenita for de vi. Kaj Elisxa diris:Duobla parto de via spirito estu do sur mi.
2:10 Kaj tiu diris:Vi petas ion malfacilan; se vi vidos min, kiam mi estos prenata for de vi, estos al vi tiel; kaj se ne, tiam ne estos.
2:11 Dum ili estis irantaj kaj parolantaj, subite aperis fajra cxaro kaj fajraj cxevaloj kaj disigis ilin; kaj Elija en ventego suprenflugis en la cxielon.
2:12 Elisxa vidis, kaj ekkriis:Mia patro, mia patro, cxaro de Izrael kaj liaj rajdistoj! Kaj li ne plu lin vidis. Kaj li kaptis siajn vestojn kaj dissxiris ilin en du pecojn.
2:13 Kaj li levis la mantelon de Elija, kiu defalis de li, kaj reiris kaj starigxis sur la bordo de Jordan.
2:14 Kaj li prenis la mantelon de Elija, kiu defalis de li, kaj frapis la akvon, kaj diris:Kie estas la Eternulo, Dio de Elija? Kaj li frapis la akvon,  kaj gxi dividigxis duflanken, kaj Elisxa trapasis.
2:15 Kiam la profetidoj, kiuj estis kontrauxe en Jerihxo, lin ekvidis, ili diris:La spirito de Elija transiris sur Elisxan. Kaj ili iris al li renkonte kaj adorklinigxis antaux li gxis la tero.
2:16 Kaj ili diris al li:Jen kun viaj servantoj trovigxas kvindek homoj,  viroj fortaj; ili iru kaj sercxu vian sinjoron; eble la spirito de la Eternulo forportis lin kaj jxetis lin sur unu el la montoj aux en unu el la valoj. Sed li diris:Ne sendu.
2:17 Tamen ili insistis tiel longe, gxis li hontis, kaj li diris:Sendu. Kaj ili sendis kvindek homojn kaj sercxis dum tri tagoj, sed ne trovis lin.
2:18 Kaj ili revenis al li, dum li estis en Jerihxo. Kaj li diris al ili:Mi diris ja al vi, ke vi ne iru.
2:19 Kaj la logxantoj de tiu urbo diris al Elisxa:Jen do la logxado en cxi tiu urbo estas bona, kiel nia sinjoro vidas; sed la akvo estas malbona, kaj la tero estas senfrukta.
2:20 Tiam li diris:Alportu al mi novan pladon, kaj metu tien salon. Kaj oni alportis al li.
2:21 Kaj li eliris al la fonto de la akvo kaj jxetis tien salon, kaj diris:Tiele diras la Eternulo:Mi resanigas cxi tiun akvon, gxi ne kauxzos plu morton nek senfruktecon.
2:22 Kaj la akvo farigxis sana gxis la nuna tempo, konforme al la vorto de Elisxa, kiun li diris.
2:23 Kaj li foriris de tie en Bet-Elon. Dum li estis iranta sur la vojo,  malgrandaj knaboj eliris el la urbo kaj mokis lin, kaj parolis al li:Iru,  kalvulo, iru, kalvulo!
2:24 Li returnis sin kaj ekvidis ilin, kaj malbenis ilin en la nomo de la Eternulo. Kaj eliris du ursinoj el la arbaro kaj dissxiris el ili kvardek du infanojn.
2:25 Kaj li iris de tie al la monto Karmel, kaj de tie li revenis en Samarion.
3:1 Jehoram, filo de Ahxab, farigxis regxo super Izrael en Samario en la dek-  oka jaro de Jehosxafat, regxo de Judujo, kaj li regxis dek du jarojn.
3:2 Li faradis malbonon antaux la okuloj de la Eternulo, tamen ne tiel, kiel lia patro kaj lia patrino; li forigis la statuon de Baal, kiun faris lia patro.
3:3 Tamen li restis aligxinta al la pekoj de Jerobeam, filo de Nebat, per kiuj li pekigis Izraelon; li ne forlasis ilin.
3:4 Mesxa, regxo de Moab, estis pasxtisto, kaj li sendadis al la regxo de Izrael po cent mil sxafidoj kaj cent mil virsxafoj kun ilia lano.
3:5 Sed kiam Ahxab mortis, la regxo de Moab defalis de la regxo de Izrael.
3:6 Tiam la regxo Jehoram eliris el Samario kaj revuis la tutan Izraelon.
3:7 Kaj li iris kaj sendis al Jehosxafat, regxo de Judujo, por diri:La regxo de Moab defalis de mi; cxu vi iros kun mi milite kontraux Moabon? Tiu diris:Mi iros; mi estas kiel vi, mia popolo kiel via popolo, miaj cxevaloj kiel viaj cxevaloj.
3:8 Kaj li diris:Kiun vojon ni iros? Kaj la alia diris:La vojon de la Edoma dezerto.
3:9 Tiam ekiris la regxo de Izrael kaj la regxo de Judujo kaj la regxo de Edom; sed kiam ili trairis vojon de sep tagoj, ne estis akvo por la militistaro, nek por la brutoj, kiuj sekvis ilin.
3:10 Kaj la regxo de Izrael diris:Ho ve! la Eternulo vokis cxi tiujn tri regxojn, por transdoni ilin en la manojn de Moab.
3:11 Sed Jehosxafat diris:CXu ne trovigxas cxi tie profeto de la Eternulo,  por ke ni demandu per li la Eternulon? Tiam respondis unu el la servantoj de la regxo de Izrael, kaj diris:Estas cxi tie Elisxa, filo de SXafat, kiu versxadis akvon sur la manojn de Elija.
3:12 Kaj Jehosxafat diris:Li posedas la vorton de la Eternulo. Kaj iris al li la regxo de Izrael kaj Jehosxafat kaj la regxo de Edom.
3:13 Kaj Elisxa diris al la regxo de Izrael:Kio komuna estas inter mi kaj vi?  iru al la profetoj de via patro kaj al la profetoj de via patrino. Sed la regxo de Izrael diris al li:Ne, cxar la Eternulo vokis cxi tiujn tri regxojn,  por transdoni ilin en la manojn de Moab.
3:14 Tiam Elisxa diris:Mi jxuras per la Eternulo Cebaot, antaux kiu mi staras, ke se mi ne estimus Jehosxafaton, regxon de Judujo, mi ne ekrigardus vin kaj ne vidus vin.
3:15 Nun alkonduku al mi muzikiston. Kaj kiam la muzikisto ludis, estis sur li la mano de la Eternulo.
3:16 Kaj li diris:Tiele diras la Eternulo:Faru en cxi tiu valo multajn fosojn.
3:17 CXar tiele diras la Eternulo:Vi ne vidos venton kaj vi ne vidos pluvon,  kaj tamen cxi tiu valo plenigxos de akvo, kaj vi trinkos, kaj ankaux viaj apartenantoj kaj viaj brutoj.
3:18 Sed cxi tio ne suficxos al la Eternulo; Li transdonos ankaux Moabon en viajn manojn.
3:19 Kaj vi venkobatos cxiujn urbojn fortikigitajn kaj cxiujn urbojn distingindajn, kaj cxiujn bonajn arbojn vi faligos, kaj cxiujn fontojn de akvo vi sxtopos, kaj cxiujn bonajn kampojn vi malbonigos per sxtonoj.
3:20 Kaj jen matene, kiam oni alportas farunoferojn, subite venis akvo per la vojo de Edom, kaj la tero plenigxis de akvo.
3:21 CXiuj Moabidoj auxdis, ke la regxoj venis, por militi kontraux ili, kaj ili kunvokis cxiujn, kiuj povis komenci porti zonon, kaj pli agxajn, kaj starigxis cxe la limo.
3:22 Kiam ili levigxis frue matene kaj la suno ekbrilis super la akvo, al la Moabidoj de malproksime sxajnis, ke la akvo estas rugxa kiel sango.
3:23 Kaj ili diris:Tio estas sango! la regxoj batalis inter si kaj ekstermis unu alian; nun, Moab, iru preni rabakiron.
3:24 Ili venis al la tendaro de Izrael. Tiam la Izraelidoj levigxis kaj frapis la Moabidojn, kaj cxi tiuj forkuris de ili. Sed ili venis kaj batis la Moabidojn.
3:25 Kaj la urbojn ili ruinigis, kaj sur cxiun bonan kampon cxiu jxetis sxtonon tiel, ke ili plenigis ilin, kaj cxiujn fontojn de akvo ili sxtopis,  kaj cxiun bonan arbon ili faligis, gxis restis nur sxtonoj en Kir-HXareset.  Kaj cxirkauxis gxin la sxtonjxetistoj kaj gxisfine frapis gxin.
3:26 Kiam la regxo de Moab vidis, ke la batalo lin venkas, li prenis kun si sepcent virojn kun eltiritaj glavoj, por trabati sin al la regxo de Edom; sed ili ne povis.
3:27 Tiam li prenis sian filon unuenaskitan, kiu estis regxonta anstataux li,  kaj oferportis lin kiel bruloferon sur la murego. Tiam la Izraelidoj forte indignis, kaj ili foriris de li kaj reiris en sian landon.
4:1 Unu virino el la edzinoj de la profetidoj plendis al Elisxa, dirante:Via servanto, mia edzo, mortis; kaj vi scias, ke via servanto estis timanta la Eternulon; nun la pruntedoninto venis, por preni miajn du infanojn kiel sklavojn por si.
4:2 Kaj Elisxa diris al sxi:Kion mi povas fari por vi? diru al mi, kion vi havas en la domo? SXi respondis:Via servantino havas en la domo nenion, krom krucxeto kun oleo.
4:3 Tiam li diris:Iru, petu al vi vazojn ekstere, de cxiuj viaj najbaroj,  vazojn malplenajn, kolektu ne malmulte.
4:4 Kaj venu kaj sxlosu la pordon post vi kaj post viaj filoj, kaj enversxu en cxiujn tiujn vazojn, kaj, pleniginte, forstarigu ilin.
4:5 Kaj sxi iris de li kaj sxlosis la pordon post si kaj post siaj filoj. Ili alportadis al sxi, kaj sxi versxadis.
4:6 Kiam la vazoj estis plenaj, sxi diris al sia filo:Alportu al mi ankoraux vazon. Sed li diris al sxi:Ne estas plu vazo. Tiam la oleo haltis.
4:7 Kaj sxi venis kaj rakontis al la homo de Dio. Kaj li diris al sxi:Iru,  vendu la oleon kaj pagu vian sxuldon, kaj vi kun viaj filoj vivos per la restajxo.
4:8 Unu tagon Elisxa venis SXunemon; tie estis unu ricxa virino, kiu retenis lin, ke li mangxu cxe sxi. Kaj cxiufoje, kiam li venis, li iradis tien, por mangxi.
4:9 Kaj sxi diris al sia edzo:Jen mi scias, ke li estas sankta homo de Dio,  li, kiu cxiam preteriras antaux ni;
4:10 ni faru malgrandan supran cxambreton, kaj ni metu tien por li liton kaj tablon kaj segxon kaj lumingon, kaj cxiufoje, kiam li venos al ni, li tien iru.
4:11 Unu tagon li venis tien, kaj li iris en la supran cxambreton kaj kusxigxis tie.
4:12 Kaj li diris al sia junulo Gehxazi:Alvoku tiun SXunemaninon. Kaj tiu vokis sxin, kaj sxi aperis antaux li.
4:13 Kaj li diris al li:Diru al sxi:Jen vi prizorgis por ni cxion cxi tion;  kion mi povas fari por vi? cxu vi bezonas ion diri al la regxo aux al la militestro? Sed sxi respondis:Mi logxas ja meze de mia popolo.
4:14 Kaj li diris:Kion do ni povas fari por sxi? Tiam Gehxazi diris:Ho, sxi ne havas filon, kaj sxia edzo estas maljuna.
4:15 Kaj li diris:Alvoku sxin. Kaj li vokis sxin, kaj sxi starigxis cxe la pordo.
4:16 Kaj li diris:Post unu jaro en cxi tiu tempo vi enbrakigos filon. Kaj sxi diris:Ne, mia sinjoro, homo de Dio, ne mensogu al via servantino.
4:17 Sed la virino gravedigxis, kaj naskis filon en la sekvanta jaro en la sama tempo, kiel diris al sxi Elisxa.
4:18 La infano farigxis granda. Unu tagon li iris al sia patro, al la rikoltantoj.
4:19 Kaj li diris al sia patro:Mia kapo, mia kapo! Kaj tiu diris al sia junulo:Portu lin al lia patrino.
4:20 Kaj li prenis lin kaj alportis lin al lia patrino; li sidis sur sxiaj genuoj gxis tagmezo, kaj mortis.
4:21 Tiam sxi iris kaj metis lin sur la liton de la homo de Dio kaj sxlosis post li kaj eliris.
4:22 Kaj sxi vokis sian edzon, kaj diris:Sendu al mi unu el la junuloj kaj unu el la azeninoj, mi kuros al la homo de Dio kaj revenos.
4:23 Li diris:Por kio vi iras al li? hodiaux estas nek monatkomenco, nek sabato. Sed sxi diris:Estu trankvila.
4:24 Kaj sxi selis la azeninon, kaj diris al sia junulo:Konduku kaj iru, ne retenu min en la rajdado, gxis mi diros al vi.
4:25 Kaj sxi iris kaj venis al la homo de Dio, sur la monton Karmel. Kiam la homo de Dio sxin ekvidis de malproksime, li diris al sia junulo Gehxazi:Jen estas tiu SXunemanino;
4:26 kuru do al sxi renkonte, kaj diru al sxi:Kiel vi fartas? kiel fartas via edzo? kiel fartas la infano? SXi diris:Ni fartas bone.
4:27 Kaj sxi aliris al la homo de Dio sur la monton kaj ekkaptis liajn piedojn. Gehxazi aliris, por forpusxi sxin; sed la homo de Dio diris:Lasu sxin, cxar sxia animo estas afliktita; kaj la Eternulo kasxis antaux mi kaj ne sciigis al mi.
4:28 Kaj sxi diris:CXu mi petis filon de mia sinjoro? cxu mi ne diris:Ne trompu min?
4:29 Kaj li diris al Gehxazi:Zonu viajn lumbojn, kaj prenu en vian manon mian bastonon kaj iru. Se vi renkontos iun, ne salutu lin; kaj se iu vin salutos,  ne respondu al li. Kaj metu mian bastonon sur la vizagxon de la knabo.
4:30 Sed la patrino de la knabo diris:Mi jxuras per la Eternulo kaj per via animo, ke mi vin ne forlasos. Kaj li levigxis, kaj iris post sxi.
4:31 Gehxazi iris antaux ili, kaj li metis la bastonon sur la vizagxon de la knabo; sed ne aperis vocxo nek sento. Kaj li revenis renkonte al li, kaj sciigis al li, dirante:La knabo ne vekigxis.
4:32 Tiam Elisxa eniris en la domon, kaj vidis, ke la mortinta infano estas kusxigita sur lia lito.
4:33 Kaj li eniris kaj sxlosis la pordon post ili ambaux, kaj ekpregxis al la Eternulo.
4:34 Kaj li iris kaj kusxigxis sur la infano, kaj almetis sian busxon al lia busxo kaj siajn okulojn al liaj okuloj kaj siajn manojn al liaj manoj, kaj etendis sin sur li. Kaj la korpo de la infano varmigxis.
4:35 Kaj li relevigxis kaj iris en la domo tien kaj reen, kaj venis kaj etendis sin sur la infano. Kaj la knabo ternis sep fojojn, kaj la knabo malfermis siajn okulojn.
4:36 Tiam li vokis Gehxazin, kaj diris:Alvoku tiun SXunemaninon. Kaj li vokis sxin, kaj sxi venis al li, kaj li diris:Prenu vian filon.
4:37 Kaj sxi venis kaj jxetis sin al liaj piedoj kaj adorklinigxis gxis la tero; kaj sxi prenis sian filon kaj eliris.
4:38 Elisxa reiris Gilgalon. Estis malsato en la lando; kaj la profetidoj sidis antaux li. Kaj li diris al sia junulo:Starigu la grandan kaldronon kaj kuiru supon por la profetidoj.
4:39 Sed unu el ili eliris sur la kampon, por kolekti verdajxon; kaj li trovis sovagxan volvokreskajxon kaj kolektis de gxi kolocintojn, plenan sian veston. Kaj li venis kaj trancxis ilin en la kaldronon kun la supo, cxar ili ne sciis, kio tio estas.
4:40 Kaj ili elversxis al la homoj, por mangxi. Sed kiam tiuj ekmangxis el la supo, ili ekkriis kaj diris:Morto estas en la kaldrono, ho homo de Dio! Kaj ili ne povis mangxi.
4:41 Tiam li diris:Alportu farunon. Kaj li ensxutis en la kaldronon, kaj diris:Versxu al la homoj, ke ili mangxu. Kaj jam estis nenio malbona en la kaldrono.
4:42 Venis homo el Baal-SXalisxa, kaj alportis al la homo de Dio unuaajxon de pano:dudek hordeajn panojn kaj fresxajn grajnojn en sia saketo. Kaj cxi tiu diris:Donu al la homoj, ke ili mangxu.
4:43 Lia servanto diris:Kiel mi povas tion doni al cent homoj? Sed li diris:Donu al la homoj, ke ili mangxu; cxar tiele diras la Eternulo:Oni mangxos, kaj ankoraux iom restos.
4:44 Kaj li donis al ili, kaj ili mangxis, kaj iom ankoraux restis, konforme al la vorto de la Eternulo.
5:1 Naaman, la militestro de la regxo de Sirio, estis granda homo antaux sia sinjoro kaj tre estimata, cxar per li la Eternulo donis venkon al Sirio. Tiu homo estis forta militisto, sed leprulo.
5:2 La Sirianoj unu fojon eliris tacxmente kaj kaptis el la Izraela lando malgrandan knabinon, kaj sxi farigxis servantino de la edzino de Naaman.
5:3 Kaj sxi diris al sia sinjorino:Ho, se mia sinjoro estus cxe la profeto,  kiu logxas en Samario! tiu forigus de li la lepron.
5:4 Kaj iu iris kaj rakontis al sia sinjoro, dirante:Tiel kaj tiel diris la knabino, kiu estas el la lando Izraela.
5:5 Kaj la regxo de Sirio diris:Iru, kaj mi sendos leteron al la regxo de Izrael. Kaj li iris, kaj li prenis kun si dek kikarojn da argxento kaj ses mil siklojn da oro kaj dek kompletojn da vestoj.
5:6 Kaj li alportis al la regxo de Izrael la leteron, en kiu estis skribite:Kune kun cxi tiu letero mi sendas al vi mian servanton Naaman, por ke vi liberigu lin de lia lepro.
5:7 Kiam la regxo de Izrael tralegis la leteron, li dissxiris siajn vestojn,  kaj diris:CXu mi estas Dio, por mortigi kaj vivigi, ke tiu sendas al mi, por ke mi liberigu homon de lia lepro? nun sciu kaj vidu, ke li sercxas pretekston kontraux mi.
5:8 Kiam Elisxa, la homo de Dio, auxdis, ke la regxo de Izrael dissxiris siajn vestojn, li sendis al la regxo, por diri:Kial vi dissxiris viajn vestojn? li venu al mi, kaj li ekscios, ke ekzistas profeto en Izrael.
5:9 Kaj venis Naaman kun siaj cxevaloj kaj cxaroj, kaj haltis cxe la pordo de la domo de Elisxa.
5:10 Kaj Elisxa sendis al li senditon, por diri:Iru kaj lavu vin sep fojojn en Jordan, kaj renovigxos via korpo kaj vi farigxos pura.
5:11 Tiam Naaman ekkoleris kaj foriris, kaj diris:Jen mi pensis, ke li eliros kaj starigxos, kaj alvokos la nomon de la Eternulo, sia Dio, kaj metos sian manon sur la lokon kaj forigos la lepron.
5:12 CXu Amana kaj Parpar, la riveroj de Damasko, ne estas pli bonaj, ol cxiuj akvoj de Izrael? cxu mi ne povas lavi min en ili kaj farigxi pura? Kaj li forturnis sin kaj foriris kun kolero.
5:13 Sed liaj servantoj aliris, kaj ekparolis al li, kaj diris:Nia patro! se ion grandan la profeto ordonus al vi, cxu vi tion ne farus? des pli, se li diris al vi:Lavu vin, kaj vi estos pura!
5:14 Kaj li iris kaj enakvigis sin en Jordan sep fojojn, konforme al la vorto de la homo de Dio; kaj lia korpo renovigxis kiel la korpo de malgranda infano, kaj li farigxis pura.
5:15 Kaj li revenis al la homo de Dio, li kaj lia tuta akompanantaro, kaj li venis kaj starigxis antaux li, kaj diris:Nun mi eksciis, ke sur la tuta tero ne ekzistas Dio krom cxe Izrael; prenu do nun donacon de via servanto.
5:16 Sed tiu diris:Kiel vivas la Eternulo, antaux kiu mi staras, mi ne prenos. Li insistis cxe li, ke li prenu, sed tiu ne volis.
5:17 Tiam Naaman diris:Se ne, tiam mi petas, oni donu al via servanto tiom da tero, kiom povas porti paro da muloj; cxar via servanto ne alportados plu bruloferojn nek bucxoferojn al aliaj dioj krom la Eternulo.
5:18 Nur en jena afero la Eternulo pardonu vian servanton:kiam mia sinjoro iros en la templon de Rimon, por tie adorklinigxi, kaj li apogos sin sur mia brako kaj mi adorklinigxos en la templo de Rimon, tiam la Eternulo pardonu vian servanton pri tiu afero.
5:19 Tiu diris al li:Iru en paco.  Kaj kiam li foriris de li certan spacon da tero,
5:20 Gehxazi, la junulo de Elisxa, de la homo de Dio, diris al si:Jen mia sinjoro domagxis la Sirianon Naaman, kaj ne prenis el lia mano tion, kion tiu alportis; kiel vivas la Eternulo, mi kuros post li kaj prenos ion de li.
5:21 Kaj Gehxazi postkuris Naamanon. Kiam Naaman vidis, ke li kuras post li,  li desaltis de la cxaro renkonte al li, kaj diris:CXu la farto estas bona?
5:22 Tiu respondis:Bona; mia sinjoro sendis min, por diri:Jen nun venis al mi de la monto de Efraim du junuloj el la profetidoj; donu por ili, mi petas,  kikaron da argxento kaj du kompletojn da vestoj.
5:23 Kaj Naaman diris:Pli bone prenu du kikarojn. Kaj li insistis cxe li, kaj ligis du kikarojn da argxento en du paketoj kaj du kompletojn da vestoj kaj donis al siaj du junuloj, kaj ili portis antaux li.
5:24 Kiam li venis al la monteto, li prenis el iliaj manoj kaj kasxis en la domo. Kaj li forliberigis la homojn, kaj ili foriris.
5:25 Kiam li venis kaj aperis antaux sia sinjoro, Elisxa diris al li:De kie vi venas, Gehxazi? CXi tiu respondis:Via servanto nenien iris.
5:26 Sed tiu diris al li:Mia koro ne forestis, kiam la homo returnis sin de sia cxaro renkonte al vi. CXu nun estas la tempo, por preni argxenton aux preni vestojn aux olivarbojn, vinbergxardenojn, sxafojn, bovojn, sklavojn,  aux sklavinojn?
5:27 La lepro de Naaman aligxu do al vi kaj al via idaro por eterne. Kaj tiu foriris de li, leprokovrita kiel negxo.
6:1 La profetidoj diris al Elisxa:Jen la loko, kie ni logxas cxe vi, estas tro malvasta por ni;
6:2 ni iru do al Jordan, kaj ni prenu de tie cxiu po unu trabo, kaj ni arangxu al ni tie lokon, por tie logxi. Li diris:Iru.
6:3 Kaj unu el ili diris:Volu vi ankaux iri kun viaj servantoj. Kaj li diris:Mi iros.
6:4 Kaj li iris kun ili. Kaj ili venis al Jordan kaj hakis arbojn.
6:5 Kiam unu el ili faligis arbon, la hakilo falis en la akvon. Kaj li ekkriis kaj diris:Ho ve, mia sinjoro! gxi estas ja prunteprenita!
6:6 Kaj la homo de Dio diris:Kien gxi falis? Tiu montris al li la lokon. Kaj li dehakis lignon kaj jxetis tien, kaj la hakilo suprennagxis.
6:7 Kaj li diris:Levu gxin. Tiu etendis sian manon kaj prenis.
6:8 La regxo de Sirio komencis militon kontraux Izrael, kaj konsiligxis kun siaj servantoj, dirante:Tie kaj tie mi starigxos tendare.
6:9 Tiam la homo de Dio sendis al la regxo de Izrael, por diri:Gardu vin, ke vi ne trapasu tiun lokon, cxar tie staras la Sirianoj.
6:10 Kaj la regxo de Izrael sendis al la loko, pri kiu diris al li la homo de Dio kaj avertis lin, kaj li tie antauxgardis sin ne unu kaj ne du fojojn.
6:11 Maltrankviligxis la koro de la regxo de Sirio pro tiu afero; kaj li alvokis siajn servantojn, kaj diris al ili:CXu vi ne diros al mi, kiu el ni estas en rilatoj kun la regxo de Izrael?
6:12 Tiam diris unu el liaj servantoj:Ne, mia sinjoro, ho regxo! sed la profeto Elisxa, kiu estas en Izrael, raportas al la regxo de Izrael ecx tiujn vortojn, kiujn vi parolas en via dormocxambro.
6:13 Kaj li diris:Iru kaj rigardu, kie li estas, tiam mi sendos kaj prenos lin. Kaj oni sciigis al li, dirante:Jen li estas en Dotan.
6:14 Tiam li sendis tien cxevalojn kaj cxarojn kaj grandan militistaron. Ili venis en nokto kaj cxirkauxis la urbon.
6:15 Kiam la servanto de la homo de Dio frue matene levigxis kaj eliris, jen militistaro cxirkauxas la urbon kun cxevaloj kaj cxaroj. Kaj lia servanto diris al li:Ho ve, mia sinjoro! kion ni faros?
6:16 Sed li diris:Ne timu; cxar pli multaj estas tiuj, kiuj estas kun ni, ol tiuj, kiuj estas kun ili.
6:17 Kaj Elisxa ekpregxis kaj diris:Ho Eternulo, malfermu liajn okulojn, por ke li vidu. Kaj la Eternulo malfermis la okulojn de la junulo, kaj li ekvidis, ke la tuta monto estas plena de fajraj cxevaloj kaj cxaroj cxirkaux Elisxa.
6:18 La Sirianoj venis al li. Tiam Elisxa ekpregxis al la Eternulo kaj diris:Frapu cxi tiun popolon per blindeco. Kaj Li frapis ilin per blindeco,  konforme al la vorto de Elisxa.
6:19 Kaj Elisxa diris al ili:GXi estas ne tiu vojo kaj ne tiu urbo; sekvu min, kaj mi kondukos vin al tiu viro, kiun vi sercxas. Kaj li kondukis ilin en Samarion.
6:20 Kiam ili venis en Samarion, Elisxa diris:Ho Eternulo, malfermu iliajn okulojn, por ke ili vidu. Kaj la Eternulo malfermis iliajn okulojn, kaj ili ekvidis, ke ili estas meze de Samario.
6:21 Kaj la regxo de Izrael diris al Elisxa, kiam li ekvidis ilin:CXu mi ne mortigu ilin? cxu mi ne mortigu ilin, mia patro?
6:22 Sed li diris:Ne mortigu; cxu vi mortigas tiujn, kiujn vi kaptis per via glavo kaj per via pafarko? metu antaux ilin panon kaj akvon; ili mangxu kaj trinku, kaj ili iru al sia sinjoro.
6:23 Kaj li faris por ili grandan tagmangxon, kaj ili mangxis kaj trinkis,  kaj poste li ilin forliberigis, kaj ili iris al sia sinjoro. Ne venis plu tacxmentoj de Sirianoj en la landon de Izrael.
6:24 Post tio Ben-Hadad, regxo de Sirio, kolektis sian tutan militistaron,  kaj iris kaj eksiegxis Samarion.
6:25 Estis granda malsato en Samario. Kaj ili siegxis gxin tiel longe, gxis kapo de azeno ricevis la prezon de okdek sikloj, kaj kvarono de kab�o da sterko de kolomboj la prezon de kvin sikloj.
6:26 Unu fojon la regxo de Izrael iris sur la murego, kaj iu virino ekkriis al li, dirante:Helpu, mia sinjoro, ho regxo!
6:27 Li respondis:Se la Eternulo vin ne helpas, el kio do mi vin helpos? cxu el la drasxejo aux cxu el la vinpremejo?
6:28 Kaj la regxo diris al sxi:Kio estas al vi? SXi respondis:CXi tiu virino diris al mi:Donu vian filon, por ke ni mangxu lin hodiaux, kaj mian filon ni mangxos morgaux.
6:29 Kaj ni kuiris mian filon kaj formangxis lin; sed kiam mi diris al sxi la sekvantan tagon:Donu vian filon, por ke ni lin mangxu, sxi kasxis sian filon.
6:30 Kiam la regxo auxdis la vortojn de la virino, li dissxiris siajn vestojn, irante sur la muro; kaj la popolo vidis, ke subveste sur lia korpo estas sakajxo.
6:31 Kaj li diris:Tion kaj pli faru al mi la Eternulo, se la kapo de Elisxa,  filo de SXafat, restos sur li hodiaux.
6:32 Dume Elisxa sidis en sia domo, kaj la plejagxuloj estis cxe li. La regxo sendis de si homon. Antaux ol la sendito venis al li, li diris al la plejagxuloj:CXu vi vidas, ke tiu filo de mortigisto sendis, por depreni mian kapon? rigardu, kiam venos la sendito, fermu la pordon kaj forpusxu lin per la pordo; la sono de la piedoj de lia sinjoro auxdigxas post li.
6:33 Dum li estis ankoraux parolanta kun ili, jen la sendito venis al li; kaj li diris:Jen tia malbono venas de la Eternulo! kion mi ankoraux povas atendi de la Eternulo?
7:1 Tiam diris Elisxa:Auxskultu la vorton de la Eternulo:tiele diras la Eternulo:Morgaux en cxi tiu tempo mezuro da delikata faruno havos la prezon de unu siklo, kaj du mezuroj da hordeo la prezon de unu siklo, cxe la pordego de Samario.
7:2 Kaj respondis la altrangulo, sur kies brako la regxo sin apogadis, al la homo de Dio, kaj diris:Ecx se la Eternulo faros fenestrojn en la cxielo, cxu tio povas farigxi? Kaj tiu diris:Vi vidos tion per viaj okuloj, sed vi ne mangxos de tio.
7:3 Kvar homoj lepruloj estis cxe la enirejo de la pordego. Kaj ili diris unu al la alia:Kial ni sidas cxi tie, gxis ni mortos?
7:4 Se ni decidos eniri en la urbon, en la urbo estas ja malsato, kaj ni tie mortos; se ni sidos cxi tie, ni ankaux mortos; ni iru do kaj jxetu nin en la tendaron de la Sirianoj. Se ili lasos nin vivantaj, ni vivos; kaj se ili mortigos nin, ni mortos.
7:5 Kaj ili levigxis en krepusko, por iri en la tendaron de la Sirianoj. Ili venis al la rando de la tendaro de la Sirianoj, kaj jen neniu tie estas.
7:6 La Sinjoro auxdigis al la tendaro de la Sirianoj la sonon de cxaroj kaj la sonon de cxevaloj, la sonon de granda militistaro. Kaj ili diris unu al la alia:Certe la regxo de Izrael dungis kontraux ni la regxojn de la HXetidoj kaj la regxojn de la Egiptoj, ke ili iru kontraux nin.
7:7 Kaj ili levigxis kaj forkuris en la krepusko, kaj restigis siajn tendojn kaj siajn cxevalojn kaj siajn azenojn, la tutan tendaron, kia gxi estis, kaj ili forkuris, por savi sian vivon.
7:8 Kaj tiuj lepruloj venis al la rando de la tendaro, kaj ili eniris en unu tendon kaj mangxis kaj trinkis, kaj prenis de tie argxenton kaj oron kaj vestojn, kaj iris kaj kasxis; kaj ili venis denove, kaj eniris en alian tendon kaj prenis de tie, kaj iris kaj kasxis.
7:9 Kaj ili diris unu al la alia:Ne gxuste ni agas; la hodiauxa tago estas tago de bona sciigo; se ni silentos kaj atendos gxis la lumo de la mateno, ni montrigxos kulpaj. Ni iru do, por ke ni venu kaj sciigu al la domo de la regxo.
7:10 Kaj ili venis, kaj vokis al la pordegistoj de la urbo, kaj raportis al ili, dirante:Ni venis en la tendaron de la Sirianoj, kaj ni konvinkigxis, ke tie estas neniu homo nek vocxo de homo, sed nur cxevaloj alligitaj kaj azenoj alligitaj kaj tendoj en sia ordinara stato.
7:11 Kaj la pordegistoj vokis kaj raportis internen, en la domon de la regxo.
7:12 Tiam la regxo levigxis en la nokto, kaj diris al siaj servantoj:Mi diros al vi, kion faris al ni la Sirianoj. Ili scias, ke ni suferas malsaton, kaj ili eliris el la tendaro, por kasxi sin sur la kampo, pensante:Kiam ili eliros el la urbo, ni kaptos ilin vivantajn, kaj ni eniros en la urbon.
7:13 Sed unu el liaj servantoj respondis kaj diris:Oni prenu do kvin el la restintaj cxevaloj, kiuj restis en la urbo (estos al ili kiel al la tuta multo da Izraelidoj, kiuj restis en la urbo, aux kiel al la tuta multo da Izraelidoj, kiuj pereis); kaj ni sendu kaj vidu.
7:14 Kaj oni prenis du cxarojn kun cxevaloj; kaj la regxo sendis post la militistaro de la Sirianoj, dirante:Iru kaj rigardu.
7:15 Kaj ili iris post ili gxis Jordan, kaj vidis, ke la tuta vojo estas plena de vestoj kaj uzatajxoj, kiujn la Sirianoj jxetis cxe sia rapidado. Kaj la senditoj revenis kaj raportis al la regxo.
7:16 Tiam la popolo eliris, kaj disrabis la tendaron de la Sirianoj. Kaj la prezo de mezuro da delikata faruno farigxis unu siklo, kaj de du mezuroj da hordeo unu siklo, konforme al la vorto de la Eternulo.
7:17 La regxo donis al la altrangulo, sur kies brako li sin apogadis,  postenon cxe la pordego; kaj la popolo dispremis lin per la piedoj cxe la pordego, kaj li mortis, kiel diris la homo de Dio, kion li parolis, kiam la regxo venis al li.
7:18 Kiam la homo de Dio parolis al la regxo, dirante:Du mezuroj da hordeo havos la prezon de unu siklo, kaj unu mezuro da delikata faruno la prezon de unu siklo, morgaux en cxi tiu tempo cxe la pordego de Samario:
7:19 tiam la altrangulo respondis al la homo de Dio kaj diris:Ecx se la Eternulo faros fenestrojn en la cxielo, cxu tio povas farigxi? Kaj li diris:Vi vidos per viaj okuloj, sed vi ne mangxos de tio.
7:20 Kaj tiel farigxis al li; la popolo dispremis lin per la piedoj cxe la pordego, kaj li mortis.
8:1 Elisxa diris al la virino, kies filon li revivigis, jene:Levigxu kaj iru,  vi kaj via domo, kaj logxu kelkan tempon tie, kie vi povos logxi; cxar la Eternulo alvokos malsaton, kaj gxi venos en la landon por sep jaroj.
8:2 Kaj la virino levigxis kaj faris laux la vorto de la homo de Dio, kaj sxi iris, sxi kaj sxia domo, kaj logxis en la lando de la Filisxtoj sep jarojn.
8:3 Post la paso de la sep jaroj la virino revenis el la lando de la Filisxtoj, kaj sxi iris, por klopodi cxe la regxo pri sia domo kaj pri sia kampo.
8:4 La regxo tiam parolis kun Gehxazi, la junulo de la homo de Dio,  dirante:Rakontu al mi cxiujn grandajn farojn, kiujn faris Elisxa.
8:5 Dum li estis rakontanta al la regxo, ke tiu revivigis mortinton, jen la virino, kies filon li revivigis, ekpetis la regxon pri sia domo kaj pri sia kampo. Kaj Gehxazi diris:Mia sinjoro, ho regxo, jen estas tiu virino, kaj jen estas sxia filo, kiun Elisxa revivigis.
8:6 Kaj la regxo demandis la virinon, kaj sxi rakontis al li. Kaj la regxo donis al sxi unu korteganon, dirante:Redonu al sxi cxion, kio apartenas al sxi, kaj cxiujn enspezojn de la kampo de post la tago, kiam sxi forlasis la landon, gxis nun.
8:7 Elisxa venis en Damaskon. Ben-Hadad, regxo de Sirio, tiam estis malsana.  Kaj oni raportis al li, dirante:La homo de Dio venis cxi tien.
8:8 Tiam la regxo diris al HXazael:Prenu en vian manon donacon, kaj iru renkonte al la homo de Dio, kaj demandu per li la Eternulon, cxu mi resanigxos de cxi tiu malsano.
8:9 Kaj HXazael iris renkonte al li, kaj prenis donacon en sian manon kaj da cxio plej bona en Damasko tiom, kiom povas porti kvardek kameloj, kaj li venis kaj starigxis antaux li, kaj diris:Via filo Ben-Hadad, regxo de Sirio,  sendis min al vi, por demandi:CXu mi resanigxos de cxi tiu malsano?
8:10 Kaj Elisxa diris al li:Iru, diru al li:Vi resanigxos. Sed la Eternulo montris al mi, ke li mortos.
8:11 Kaj li fikse rigardis lin, gxis li hontigxis, kaj la homo de Dio ploris.
8:12 HXazael diris:Kial mia sinjoro ploras? Tiu respondis:CXar mi scias, kian malbonon vi faros al la Izraelidoj:iliajn fortikajxojn vi forbruligos, iliajn junulojn vi mortigos per glavo, iliajn sucxinfanojn vi frakasos, kaj iliajn gravedulinojn vi disfendos.
8:13 HXazael diris:Kio estas via servanto, la hundo, ke li faru tiun grandan faron? Kaj Elisxa diris:La Eternulo montris al mi, ke vi estos regxo de Sirio.
8:14 Li foriris de Elisxa kaj venis al sia sinjoro. CXi tiu diris al li:Kion diris al vi Elisxa? Kaj li respondis:Li diris al mi, ke vi resanigxos.
8:15 Sed la sekvantan tagon li prenis la litkovrilon, kaj trempis gxin en akvo kaj etendis gxin sur lia vizagxo, kaj li mortis. Kaj anstataux li ekregxis HXazael.
8:16 En la kvina jaro de Joram, filo de Ahxab, regxo de Izrael, post Jehosxafat, regxo de Judujo, ekregxis Jehoram, filo de Jehosxafat, regxo de Judujo.
8:17 Li havis la agxon de tridek du jaroj, kiam li farigxis regxo, kaj ok jarojn li regxis en Jerusalem.
8:18 Li iradis laux la vojo de la regxoj de Izrael, kiel faris la domo de Ahxab, cxar filino de Ahxab estis lia edzino, kaj li faradis malbonon antaux la Eternulo.
8:19 Tamen la Eternulo ne volis pereigi Judujon, pro Sia servanto David, cxar Li promesis al li doni lumilon al li kaj al liaj filoj por cxiam.
8:20 En lia tempo la Edomidoj defalis de Judujo kaj starigis super si regxon.
8:21 Joram iris Cairon kune kun cxiuj siaj cxaroj; kaj li levigxis nokte, kaj venkobatis la Edomidojn, kiuj estis cxirkaux li, kaj la cxarestrojn; kaj la popolo forkuris al siaj tendoj.
8:22 Tamen la Edomidoj restis defalintaj de Judujo gxis la nuna tago. Tiam defalis ankaux Libna en la sama tempo.
8:23 La cetera historio de Joram, kaj cxio, kion li faris, estas priskribitaj en la libro de kroniko de la regxoj de Judujo.
8:24 Kaj Joram ekdormis kun siaj patroj, kaj oni enterigis lin kun liaj patroj en la urbo de David. Kaj anstataux li ekregxis lia filo Ahxazja.
8:25 En la dek-dua jaro de Joram, filo de Ahxab, regxo de Izrael, ekregxis Ahxazja, filo de Jehoram, regxo de Judujo.
8:26 La agxon de dudek du jaroj havis Ahxazja, kiam li farigxis regxo, kaj unu jaron li regxis en Jerusalem. La nomo de lia patrino estis Atalja, filino de Omri, regxo de Izrael.
8:27 Kaj li iradis laux la vojo de la domo de Ahxab, kaj faradis malbonon antaux la Eternulo, kiel la domo de Ahxab, cxar li estis boparenco de la domo de Ahxab.
8:28 Li iris kun Joram, filo de Ahxab, milite kontraux HXazaelon, regxon de Sirio, al Ramot en Gilead; kaj la Sirianoj vundis Joramon.
8:29 Kaj la regxo Joram revenis, por kuraci sin en Jizreel de la vundoj,  kiujn faris al li la Sirianoj en Ramot, kiam li batalis kontraux HXazael,  regxo de Sirio. Kaj Ahxazja, filo de Jehoram, regxo de Judujo, iris, por viziti Joramon, filon de Ahxab, en Jizreel, cxar cxi tiu estis malsana.
9:1 La profeto Elisxa alvokis unu el la profetidoj, kaj diris al li:Zonu viajn lumbojn, kaj prenu en vian manon cxi tiun vazon kun oleo, kaj iru en Ramoton en Gilead.
9:2 Kiam vi venos tien, elsercxu tie Jehun, filon de Jehosxafat, filo de Nimsxi, kaj aliru kaj starigu lin el meze de liaj fratoj kaj enkonduku lin en la plej internan cxambron.
9:3 Kaj prenu la vazon kun la oleo kaj versxu sur lian kapon, kaj diru:Tiele diras la Eternulo:Mi sanktoleis vin regxo super Izrael. Poste malfermu la pordon kaj forkuru, ne prokrastu.
9:4 Kaj iris la junulo, la junulo la profeto, al Ramot en Gilead.
9:5 Kiam li venis, li vidis, ke sidas la militestroj. Kaj li diris:Mi havas ion por diri al vi, ho estro. Kaj Jehu diris:Al kiu el ni cxiuj? Li respondis:Al vi, ho estro.
9:6 Tiu levigxis kaj iris en la domon. Li versxis la oleon sur lian kapon,  kaj diris:Tiele diras la Eternulo, Dio de Izrael:Mi sanktoleis vin regxo super la popolo de la Eternulo, super Izrael.
9:7 Kaj vi ekstermos la domon de via sinjoro Ahxab, por ke Mi vengxu la sangon de Miaj servantoj, la profetoj, kaj la sangon de cxiuj servantoj de la Eternulo, versxitajn de la mano de Izebel.
9:8 Kaj pereos la tuta domo de Ahxab; kaj Mi ekstermos cxe Ahxab cxiun virseksulon, malliberulon kaj liberulon en Izrael.
9:9 Kaj mi faros al la domo de Ahxab kiel al la domo de Jerobeam, filo de Nebat, kaj kiel al la domo de Baasxa, filo de Ahxija.
9:10 Kaj Izebelon mangxos la hundoj sur la kampo de Jizreel, kaj neniu enterigos sxin. Kaj li malfermis la pordon kaj forkuris.
9:11 Kiam Jehu eliris al la servantoj de sia sinjoro, ili diris al li:CXu cxio estas en ordo? por kio venis al vi tiu frenezulo? Li respondis al ili:Vi konas ja tiun homon kaj lian parolon.
9:12 Ili diris:Ne vero, tamen diru al ni. Kaj li diris:Tiel kaj tiel li parolis al mi, dirante:Tiele diras la Eternulo:Mi sanktoleis vin regxo super Izrael.
9:13 Kaj rapide ili prenis cxiu sian veston kaj sternis sub li sur la altaj sxtupoj, kaj ekblovis per trumpeto, kaj diris:Jehu farigxis regxo.
9:14 Tiam Jehu, filo de Jehosxafat, filo de Nimsxi, faris konspiron kontraux Joram. (Dume Joram staris garde en Ramot en Gilead, li kaj la tuta Izrael,  kontraux HXazael, regxo de Sirio.
9:15 Kaj la regxo Joram* revenis, por kuraci sin en Jizreel de la vundoj,  kiujn faris al li la Sirianoj, kiam li batalis kontraux HXazael, regxo de Sirio.) Tiam Jehu diris:Se vi konsentas, neniu eligxu el la urbo, por iri kaj sciigi en Jizreel.
9:16 Kaj Jehu ekrajdis kaj direktis sin al Jizreel; cxar tie kusxis Joram,  kaj Ahxazja, regxo de Judujo, venis, por viziti Joramon.
9:17 La gardostaranto staris sur la turo en Jizreel, kaj li ekvidis la alproksimigxantan amason de Jehu, kaj diris:Mi vidas amason. Tiam Joram diris:Prenu rajdanton kaj sendu kontraux ili, por ke li demandu, cxu cxio estas en ordo.
9:18 Kaj la rajdanto sur cxevalo direktis sin renkonte al li, kaj diris:Tiele diras la regxo:CXu cxio estas en ordo? Sed Jehu respondis:La ordo ne estas via afero, turnu vin kaj sekvu min. Kaj la gardostaranto raportis, dirante:La sendito venis al ili, sed ne revenis.
9:19 Tiam li sendis duan rajdanton, kaj cxi tiu venis al ili, kaj diris:Tiele diras la regxo:CXu cxio estas en ordo? Jehu respondis:La ordo ne estas via afero, turnu vin kaj sekvu min.
9:20 La gardostaranto raportis, dirante:Li venis al ili, sed ne revenis; la kondukado estas kiel kondukado de Jehu, filo de Nimsxi, cxar li kondukas rapidege.
9:21 Tiam Joram diris:Oni jungu! Kaj oni jungis lian cxaron. Kaj eliris Joram, regxo de Izrael, kaj Ahxazja, regxo de Judujo, cxiu sur sia cxaro, kaj ili direktis sin renkonte al Jehu, kaj ili renkontis lin sur la kampo de Nabot, la Jizreelano.
9:22 Kiam Joram ekvidis Jehun, li diris:CXu cxio estas en ordo, Jehu? Sed tiu respondis:Kia ordo povas esti cxe la malcxastado de via patrino Izebel kaj cxe sxiaj multaj sorcxajxoj?
9:23 Tiam Joram turnis sian manon kaj forkuris, kaj diris al Ahxazja:Perfido,  ho Ahxazja!
9:24 Sed Jehu strecxis per sia mano la pafarkon kaj pafe frapis Joramon inter liaj brakoj, kaj la sago iris tra lian koron, kaj li falis genue sur sia cxaro.
9:25 Kaj Jehu diris al sia altrangulo Bidkar:Prenu kaj jxetu lin sur la kampon de Nabot, la Jizreelano; cxar rememoru, kiel mi kaj vi sur cxaro veturis post lia patro Ahxab kaj la Eternulo eldiris pri li jenan profetajxon:
9:26 Vere, diris la Eternulo, la sangon de Nabot kaj la sangon de liaj filoj Mi vidis hieraux, kaj Mi vengxos al vi sur cxi tiu kampo, diris la Eternulo.  Prenu do nun kaj jxetu lin sur la kampon, konforme al la vorto de la Eternulo.
9:27 Kiam Ahxazja, regxo de Judujo, tion vidis, li forkuris en la direkto al la gxardena domo. Sed Jehu postkuris lin, kaj diris:Lin ankaux batu sur la cxaro. Kaj oni frapis lin sur la altajxo Gur, kiu estas apud Jibleam. Kaj li forkuris en Megidon kaj mortis tie.
9:28 Kaj liaj servantoj forveturigis lin en Jerusalemon kaj enterigis lin en lia tombo kun liaj patroj en la urbo de David.
9:29 En la jaro dek-unua de Joram, filo de Ahxab, Ahxazja ekregxis super Judujo.
9:30 Jehu venis al Jizreel. Kiam Izebel tion auxdis, sxi kolorigis siajn okulojn kaj beligis sian kapon kaj ekrigardis tra la fenestro.
9:31 Kiam Jehu eniris en la pordegon, sxi diris:CXu nun estos paco, ho Zimri,  mortiginto de sia sinjoro?
9:32 Tiam li levis sian vizagxon al la fenestro, kaj diris:Kiu estas kun mi?  kiu? Kaj ekrigardis al li du aux tri korteganoj.
9:33 Kaj li diris:Eljxetu sxin! Kaj ili sxin eljxetis. Kaj sxia sango sxprucis sur la muron kaj sur la cxevalojn, kaj oni dispremis sxin per la piedoj.
9:34 Li eniris kaj mangxis kaj trinkis, kaj diris:Rigardu, kie estas tiu malbenitino, kaj enterigu sxin, cxar sxi estas regxidino.
9:35 Kaj oni iris, por enterigi sxin, sed oni trovis nenion de sxi krom la kranio, la piedoj, kaj la manplatoj.
9:36 Oni revenis kaj raportis al li. Tiam li diris:Tio estas la vorto de la Eternulo, kiun Li diris per Sia servanto Elija, la Tesxebano, nome:Sur la kampo de Jizreel la hundoj formangxos la karnon de Izebel;
9:37 kaj la kadavro de Izebel estos kiel sterko sur la tero sur la kampo de Jizreel, tiel, ke neniu povos diri:Tio estas Izebel.
10:1 Ahxab havis sepdek filojn en Samario. Kaj Jehu skribis leterojn kaj sendis en Samarion al la estroj de Jizreel, la plejagxuloj, kaj la filedukistoj de Ahxab, kun la sekvanta enhavo:
10:2 Kiam cxi tiu letero venos al vi, cxe kiuj trovigxas la filoj de via sinjoro kaj sub kies administrado trovigxas la cxaroj kaj la cxevaloj kaj la fortikigita urbo kaj la bataliloj:
10:3 tiam rigardu, kiu estas la plej bona kaj plej digna el la filoj de via sinjoro, kaj sidigu lin sur la trono de lia patro kaj batalu pro la domo de via sinjoro.
10:4 Sed ili tre forte ektimis, kaj diris:Jen la du regxoj ne povis kontrauxstari al li, kiel do ni kontrauxstaros?
10:5 Kaj la palacestro kaj la urbestro kaj la plejagxuloj kaj la filedukistoj sendis al Jehu, por diri:Ni estas viaj servantoj, kaj cxion, kion vi ordonos al ni, ni faros; ni neniun faros regxo; kio placxas al vi, tion faru.
10:6 Tiam li skribis al ili duan leteron kun jena enhavo:Se vi estas sur mia flanko kaj obeas mian vocxon, tiam prenu la kapojn de la filoj de via sinjoro kaj venu al mi morgaux en cxi tiu tempo en Jizreelon. Kaj da regxidoj estis sepdek homoj cxe la eminentuloj de la urbo, kiuj edukis ilin.
10:7 Kiam la letero venis al ili, ili prenis la filojn de la regxo kaj bucxis ilin, sepdek homojn, kaj metis iliajn kapojn en korbojn kaj sendis al li en Jizreelon.
10:8 Kaj venis la sendito, kaj diris al li jene:Oni alportis la kapojn de la regxidoj. Kaj li diris:Kusxigu ilin en du amasoj antaux la enirejo de la pordego gxis mateno.
10:9 Matene li eliris kaj starigxis, kaj diris al la tuta popolo:Vi estas senkulpaj; estas mi, kiu faris konspiron kontraux mia sinjoro kaj mortigis lin; sed kiu mortigis cxiujn cxi tiujn?
10:10 Sciu do nun, ke el la vortoj de la Eternulo nenio falis teren, el tio,  kion la Eternulo diris pri la domo de Ahxab; la Eternulo faris tion, kion Li diris per Sia servanto Elija.
10:11 Kaj Jehu mortigis cxiujn restintojn el la domo de Ahxab en Jizreel kaj cxiujn liajn altrangulojn kaj liajn konatojn kaj liajn pastrojn, gxis restis neniu savigxinto.
10:12 Kaj li levigxis, kaj iris kaj direktis sin al Samario. Kiam li estis survoje cxe la domo de la pasxtistoj,
10:13 Jehu renkontis la fratojn de Ahxazja, regxo de Judujo, kaj li diris:Kiuj vi estas? Ili respondis:Ni estas fratoj de Ahxazja, kaj ni iras,  por demandi pri la farto de la filoj de la regxo kaj de la filoj de la regxino.
10:14 Tiam li diris:Prenu ilin vivantajn. Kaj oni prenis ilin vivantajn kaj bucxis ilin super la puto cxe la domo de pasxtistoj, kvardek du homojn, kaj neniu el ili restis.
10:15 De tie li foriris, kaj li renkontis Jehonadabon, filon de Rehxab,  irantan renkonte al li. Li salutis lin, kaj diris al li:CXu via koro estas favora, kiel mia koro estas favora al via koro? Jehonadab respondis:Jes. Se jes, tiam donu al mi vian manon. Kaj li donis al li sian manon kaj prenis lin al si sur la cxaron.
10:16 Kaj li diris:Iru kun mi kaj rigardu mian fervoron pri la Eternulo. Kaj oni veturigis lin kun li sur lia cxaro.
10:17 Kiam li venis Samarion, li mortigis cxiujn, kiuj restis de Ahxab en Samario, gxis li tute ekstermis lin, konforme al la vorto de la Eternulo,  kiun Li diris al Elija.
10:18 Kaj Jehu kunvenigis la tutan popolon, kaj diris al ili:Ahxab servis al Baal malmulte, Jehu servos al li multe;
10:19 kunvoku do al mi cxiujn profetojn de Baal, cxiujn liajn servantojn, kaj cxiujn liajn pastrojn, ke neniu forestu; cxar mi volas fari grandan oferadon al Baal; cxiu, kiu forestos, perdos sian vivon. Jehu faris tion kun ruza intenco, por pereigi la servantojn de Baal.
10:20 Kaj Jehu diris:Arangxu sanktan kunvenon por Baal. Kaj oni tion proklamis.
10:21 Kaj Jehu sendis al la tuta Izrael; kaj venis cxiuj servantoj de Baal;  restis neniu, kiu ne venus. Ili eniris en la domon de Baal, kaj la domo de Baal plenigxis de rando gxis rando.
10:22 Kaj li diris al la estro de la vestejo:Elportu vestojn por cxiuj servantoj de Baal. Kaj li elportis vestojn por ili.
10:23 Kaj Jehu kun Jehonadab, filo de Rehxab, eniris en la domon de Baal, kaj li diris al la servantoj de Baal:Esploru kaj rigardu, cxu ne estas cxi tie kun vi iu el la servantoj de la Eternulo, cxar cxi tie devas esti sole nur servantoj de Baal.
10:24 Ili eniris, por fari bucxoferojn kaj bruloferojn. Dume Jehu starigis ekstere okdek virojn, kaj diris:Se cxe iu el vi savigxos iu el la homoj,  kiujn mi transdonas en viajn manojn, tiam lia animo anstatauxos la animon de tiu.
10:25 Kiam la bruloferoj estis finitaj, Jehu diris al la korpogardistoj kaj al la estroj:Iru, batu ilin, ke neniu eliru. Kaj oni mortigis ilin per glavo,  kaj la korpogardistoj kaj la estroj forjxetis ilin kaj iris en la urbon de la domo de Baal.
10:26 Kaj oni elportis la statuojn el la domo de Baal kaj forbruligis ilin.
10:27 Kaj oni disrompis la statuon de Baal, kaj oni detruis la domon de Baal,  kaj oni faris el gxi ekskrementejon gxis la nuna tempo.
10:28 Kaj Jehu ekstermis Baalon el Izrael.
10:29 Tamen de la pekoj de Jerobeam, filo de Nebat, per kiuj li pekigis Izraelon, Jehu ne deturnis sin, de la oraj bovidoj, kiuj estis en Bet-El kaj en Dan.
10:30 Kaj la Eternulo diris al Jehu:Pro tio, ke vi bone faris tion, kio placxis al Mi, kaj vi faris al la domo de Ahxab konforme al tio, kio estis en Mia koro, viaj filoj gxis la kvara generacio sidos sur la trono de Izrael.
10:31 Sed Jehu ne zorgis pri tio, ke li iradu laux la instruo de la Eternulo,  Dio de Izrael, per sia tuta koro. Li ne deturnis sin de la pekoj de Jerobeam,  per kiuj li pekigis Izraelon.
10:32 En tiu tempo la Eternulo komencis faradi dehakojn en Izrael, kaj HXazael venkobatis ilin cxe cxiuj limoj de Izrael:
10:33 oriente de Jordan la tutan landon de Gilead, de la Gadidoj, Rubenidoj,  kaj Manaseidoj, komencante de Aroer, kiu estas cxe la torento Arnon, Gileadon kaj Basxanon.
10:34 La cetera historio de Jehu, kaj cxio, kion li faris, kaj lia tuta potenco estas priskribitaj en la libro de kroniko de la regxoj de Izrael.
10:35 Kaj Jehu ekdormis kun siaj patroj, kaj oni enterigis lin en Samario.  Kaj anstataux li ekregxis lia filo Jehoahxaz.
10:36 La tempo de regxado de Jehu super Izrael en Samario estis dudek ok jaroj.
11:1 Kiam Atalja, la patrino de Ahxazja, vidis, ke sxia filo mortis, sxi levigxis kaj ekstermis la tutan regxan idaron.
11:2 Sed Jehosxeba, filino de la regxo Joram kaj fratino de Ahxazja, prenis Joasxon, filon de Ahxazja, kaj sxtele forkondukis lin el inter la mortigataj filoj de la regxo, lin kaj lian nutristinon, kaj lokis ilin en la cxambro de litoj; kaj oni kasxis lin for de Atalja, kaj li ne estis mortigita.
11:3 Kaj li restis kasxita kun sxi en la domo de la Eternulo dum ses jaroj;  kaj Atalja regxis super la lando.
11:4 Sed en la sepa jaro sendis Jehojada kaj prenis la centestrojn el la korpogardistoj kaj la kuristoj kaj venigis ilin al si en la domon de la Eternulo; kaj li faris kun ili interligon kaj jxurigis ilin en la domo de la Eternulo kaj montris al ili la filon de la regxo.
11:5 Kaj li ordonis al ili, dirante:Jenon vi devas fari:tiu triono de vi, kiu venas en sabato, plenumu gardadon en la domo de la regxo;
11:6 triono estu cxe la Pordego Sur; kaj triono cxe la pordego malantaux la korpogardistoj. Kaj plenumu la gardadon de la domo alterne.
11:7 Du partoj el vi cxiuj, kiuj foriras en sabato, plenumu gardadon cxe la regxo en la domo de la Eternulo.
11:8 Kaj cxirkauxu la regxon cxiuflanke, cxiu kun sia batalilo en la mano;  kaj se iu eniros en la vicojn, oni lin mortigu. Kaj estu apud la regxo, kiam li eliros aux eniros.
11:9 Kaj la centestroj faris cxion, kion ordonis la pastro Jehojada; kaj cxiu prenis siajn homojn, la sabate venantajn kaj la sabate forirantajn, kaj venis al la pastro Jehojada.
11:10 La pastro disdonis al la centestroj la lancojn kaj sxildojn, kiuj apartenis al la regxo David kaj kiuj estis en la domo de la Eternulo.
11:11 Kaj la korpogardistoj starigxis, cxiu kun siaj bataliloj en la mano, de la dekstra flanko de la domo gxis la maldekstra flanko de la domo, cxe la altaro kaj cxe la domo, cxirkauxe de la regxo.
11:12 Kaj li elkondukis la regxidon kaj metis sur lin la kronon kaj la ateston; kaj oni proklamis lin regxo kaj sanktoleis lin, kaj oni aplauxdis kaj kriis:Vivu la regxo!
11:13 Kiam Atalja auxdis la bruon de la kuranta popolo, sxi iris al la popolo en la domon de la Eternulo.
11:14 Kaj sxi ekvidis, ke jen la regxo staras cxe la kolono, laux la moro,  kaj la eminentuloj kaj la trumpetistoj apud la regxo, kaj la tuta popolo de la lando gxojas, kaj oni trumpetas. Tiam Atalja dissxiris siajn vestojn, kaj ekkriis:Konspiro, konspiro!
11:15 Kaj la pastro Jehojada ordonis al la centestroj, la estroj de la militistaro, kaj diris al ili:Elkonduku sxin ekster la vicojn, kaj cxiun, kiu sxin sekvos, mortigu per glavo; cxar la pastro diris:Oni ne mortigu sxin en la domo de la Eternulo.
11:16 Kaj oni liberigis por sxi lokon, kaj sxi iris laux la vojo de la cxevaloj al la regxa domo, kaj tie oni sxin mortigis.
11:17 Kaj Jehojada faris interligon inter la Eternulo kaj la regxo kaj la popolo, ke gxi estu popolo de la Eternulo; kaj inter la regxo kaj la popolo.
11:18 Kaj la tuta popolo de la lando iris en la domon de Baal kaj gxin detruis; kaj liajn altarojn kaj liajn bildojn ili tute disrompis; kaj Matanon, la pastron de Baal, ili mortigis antaux la altaroj. Kaj la pastro starigis oficistaron en la domo de la Eternulo.
11:19 Kaj li prenis la centestrojn kaj la korpogardistojn kaj la kuristojn kaj la tutan popolon de la lando, kaj ili kondukis la regxon el la domo de la Eternulo, kaj ili venis per la pordego de la kuristoj en la regxan domon; kaj li sidigxis sur la trono de la regxoj.
11:20 Kaj la tuta popolo de la lando gxojis, kaj la urbo estis trankvila. Sed Ataljan oni mortigis per glavo en la regxa domo.
11:21 La agxon de sep jaroj havis Jehoasx, kiam li farigxis regxo.
12:1 En la sepa jaro de Jehu Jehoasx farigxis regxo, kaj kvardek jarojn li regxis en Jerusalem. La nomo de lia patrino estis Cibja, el Beer-SXeba.
12:2 Jehoasx agadis tiel, kiel placxas al la Eternulo, dum la tempo, en kiu gvidadis lin la pastro Jehojada.
12:3 Nur la altajxojn oni ne senfunkciigis; la popolo cxiam ankoraux oferadis kaj incensadis sur la altajxoj.
12:4 Kaj Jehoasx diris al la pastroj:La tutan sanktigatan monon, kiun oni alportas en la domon de la Eternulo, la monon de pasantoj, la monon, kiun oni donas lauxtakse por sia animo, la tutan monon, kiun iu donas propradezire,  por enporti en la domon de la Eternulo,
12:5 la pastroj prenu al si, cxiu de sia konato, kaj ili rebonigu la difektojn en la domo, cxie, kie trovigxos ia difekto.
12:6 Sed cxar gxis la dudek-tria jaro de la regxo Jehoasx la pastroj ne rebonigis la difektojn en la domo,
12:7 la regxo Jehoasx alvokis la pastron Jehojada kaj la aliajn pastrojn, kaj diris al ili:Kial vi ne rebonigas la difektojn de la domo? ne prenu do de nun monon de viaj konatoj, sed donu gxin por rebonigo de la domo.
12:8 Kaj la pastroj konsentis ne preni plu monon de la popolo kaj ne rebonigi la difektojn en la domo.
12:9 La pastro Jehojada prenis keston kaj traboris truon supre, kaj starigis gxin apud la altaro, dekstre de la enirantoj en la domon de la Eternulo. Kaj la pastroj, kiuj gardostaris cxe la sojlo, metadis tien la tutan monon, kiu estis alportata en la domon de la Eternulo.
12:10 CXiufoje, kiam ili vidis, ke en la kesto estas multe da mono, venadis skribisto de la regxo kaj la cxefpastro, kaj ili kunligadis kaj kalkuladis la monon, trovitan en la domo de la Eternulo.
12:11 Kaj ili donadis la kalkulitan monon en la manojn de la oficistoj laborgvidantoj en la domo de la Eternulo; kaj cxi tiuj elspezadis gxin por la cxarpentistoj kaj konstruistoj, kiuj laboris en la domo de la Eternulo,
12:12 kaj por la masonistoj kaj la sxtonhakistoj, kaj por acxeti lignon kaj hakitajn sxtonojn, por rebonigi la difektojn en la domo de la Eternulo, kaj por cxio, kio devis esti elspezata por la rebonigo de la domo.
12:13 Tamen oni ne faris por la domo de la Eternulo argxentajn tasojn,  trancxilojn, aspergajn kalikojn, trumpetojn, cxiajn orajn vazojn kaj argxentajn vazojn el la mono, kiu estis alportata en la domon de la Eternulo;
12:14 sed oni donadis gxin al la oficistoj laborgvidantoj, por ke ili rebonigu per tio la domon de la Eternulo.
12:15 Oni ne postulis kalkulan raporton de tiuj homoj, en kies manojn oni donis la monon, por transdoni al la farantoj de la laboroj, sed ili laboris konfidate.
12:16 La monon de kulpofero kaj la monon de pekofero oni ne enportadis en la domon de la Eternulo:gxi estis por la pastroj.
12:17 En tiu tempo ekiris HXazael, regxo de Sirio, kaj ekmilitis kontraux Gat kaj venkoprenis gxin; kaj HXazael intencis iri kontraux Jerusalemon.
12:18 Tiam Jehoasx, regxo de Judujo, prenis la tutan sanktigitajxon, kiun sanktigis Jehosxafat kaj Jehoram kaj Ahxazja, liaj patroj, regxoj de Judujo,  kaj tion, kion li mem sanktigis, kaj la tutan oron, kiu trovigxis en la trezorejoj de la domo de la Eternulo kaj de la regxa domo, kaj li sendis tion al HXazael, regxo de Sirio, kaj cxi tiu foriris de Jerusalem.
12:19 La cetera historio de Joasx, kaj cxio, kion li faris, estas priskribitaj en la libro de kroniko de la regxoj de Judujo.
12:20 Liaj servantoj levigxis kaj faris konspiron, kaj mortigis Joasxon en la domo Milo, sur la vojo al Sila.
12:21 Jozahxar, filo de SXimeat, kaj Jehozabad, filo de SXomer, liaj servantoj, frapis lin, kaj li mortis. Kaj oni enterigis lin kun liaj patroj en la urbo de David. Kaj anstataux li ekregxis lia filo Amacja.
13:1 En la dudek-tria jaro de Joasx, filo de Ahxazja, regxo de Judujo,  Jehoahxaz, filo de Jehu, farigxis regxo super Izrael en Samario por la dauxro de dek sep jaroj.
13:2 Li agadis malbone antaux la Eternulo, kaj sekvadis la pekojn de Jerobeam, filo de Nebat, per kiuj li pekigis Izraelon; li ne deturnis sin de ili.
13:3 Kaj ekflamis la kolero de la Eternulo kontraux la Izraelidoj, kaj Li transdonis ilin en la manon de HXazael, regxo de Sirio, kaj en la manon de Ben-Hadad, filo de HXazael, por la tuta tempo.
13:4 Sed Jehoahxaz ekpregxis al la Eternulo, kaj la Eternulo auxskultis lin,  cxar Li vidis la suferadon de Izrael, kiel premis ilin la regxo de Sirio.
13:5 (Kaj la Eternulo donis al la Izraelidoj savanton, kaj ili eliris el sub la mano de la Sirianoj, kaj la Izraelidoj logxis en siaj tendoj kiel antauxe.
13:6 Tamen ili ne deturnis sin de la pekoj de la domo de Jerobeam, kiu pekigis Izraelon, sed ili sekvis ilin; ankaux la sankta stango restis en Samario.)
13:7 Al Jehoahxaz ne restis pli ol kvindek rajdistoj kaj dek cxaroj kaj dek mil piedirantoj; cxar la regxo de Sirio pereigis ilin kaj faris ilin kiel polvo piedpremata.
13:8 La cetera historio de Jehoahxaz, kaj cxio, kion li faris, kaj lia forto estas priskribitaj en la libro de kroniko de la regxoj de Izrael.
13:9 Kaj Jehoahxaz ekdormis kun siaj patroj, kaj oni enterigis lin en Samario. Kaj anstataux li ekregxis lia filo Joasx.
13:10 En la tridek-sepa jaro de Joasx, regxo de Judujo, Jehoasx, filo de Jehoahxaz, farigxis regxo super Izrael en Samario, por la dauxro de dek ses jaroj.
13:11 Li agadis malbone antaux la Eternulo; li ne deturnis sin de cxiuj pekoj de Jerobeam, filo de Nebat, per kiuj li pekigis Izraelon; ilin li sekvis.
13:12 La cetera historio de Joasx, kaj cxio, kion li faris, kaj lia forto,  kaj kiel li militis kontraux Amacja, regxo de Judujo, estas priskribitaj en la libro de kroniko de la regxoj de Izrael.
13:13 Kaj Joasx ekdormis kun siaj patroj, kaj Jerobeam eksidis sur lia trono.  Kaj oni enterigis Joasxon en Samario kun la regxoj de Izrael.
13:14 Elisxa malsanigxis per sia malsano, de kiu li estis mortonta. Venis al li Joasx, regxo de Izrael, kaj ploris super li, kaj diris:Mia patro, mia patro, cxaro de Izrael kaj liaj rajdistoj!
13:15 Kaj Elisxa diris al li:Prenu pafarkon kaj sagojn. Kaj li prenis al si pafarkon kaj sagojn.
13:16 Kaj li diris al la regxo de Izrael:Metu vian manon sur la pafarkon. Kaj li metis sian manon. Kaj Elisxa metis siajn manojn sur la manojn de la regxo,
13:17 kaj diris:Malfermu la fenestron orienten. Li malfermis. Kaj Elisxa diris:Pafu. Li pafis. Kaj li diris:Sago de savo de la Eternulo kaj sago de savo kontraux Sirio, kaj vi venkobatos la Sirianojn en Afek, gxis vi ilin tute pereigos.
13:18 Kaj li diris:Prenu la sagojn. Li prenis. Kaj li diris al la regxo de Izrael:Frapu sur la teron. Li frapis tri fojojn kaj haltis.
13:19 Tiam ekkoleris kontraux li la homo de Dio, kaj diris:Vi devis frapi kvin aux ses fojojn, tiam vi venkobatus la Sirianojn gxis plena pereo; sed nun vi nur tri fojojn batos la Sirianojn.
13:20 Elisxa mortis, kaj oni enterigis lin. Kaj militistaroj de Moab venis en la landon en la komenco de la jaro.
13:21 Okazis, ke, enterigante iun homon, oni ekvidis la militistaron, kaj oni jxetis la homon en la tombon de Elisxa. Kiam tiu homo tien falis kaj kuntusxigxis kun la ostoj de Elisxa, li revivigxis kaj starigxis sur siaj piedoj.
13:22 HXazael, regxo de Sirio, premis la Izraelidojn dum la tuta vivo de Jehoahxaz.
13:23 Sed la Eternulo favorkoris ilin kaj kompatis ilin kaj turnis Sin al ili pro Sia interligo kun Abraham, Isaak, kaj Jakob, kaj Li ne volis ekstermi ilin kaj ankoraux ne forjxetis ilin de antaux Sia vizagxo.
13:24 HXazael, regxo de Sirio, mortis, kaj anstataux li ekregxis lia filo Ben-Hadad.
13:25 Kaj Jehoasx, filo de Jehoahxaz, prenis returne el la mano de Ben-Hadad,  filo de HXazael, la urbojn, kiujn li milite prenis el la mano de lia patro Jehoahxaz. Tri fojojn Joasx venkobatis lin kaj reprenis la urbojn de Izrael.
14:1 En la dua jaro de Joasx, filo de Joahxaz, regxo de Izrael, Amacja, filo de Joasx, regxo de Judujo, farigxis regxo.
14:2 Li havis la agxon de dudek kvin jaroj, kiam li farigxis regxo, kaj dudek naux jarojn li regxis en Jerusalem. La nomo de lia patrino estis Jehoadan, el Jerusalem.
14:3 Li agadis bone antaux la Eternulo, tamen ne kiel lia patro David. Li agadis tiel, kiel agadis lia patro Joasx.
14:4 La altajxoj ne estis senfunkciigitaj; la popolo cxiam ankoraux oferadis kaj incensadis sur la altajxoj.
14:5 Kiam la regxeco fortigxis en lia mano, li mortigis siajn servantojn,  kiuj mortigis la regxon, lian patron.
14:6 Sed la infanojn de la mortigintoj li ne mortigis, kiel estas skribite en la libro de instruo de Moseo, kion ordonis la Eternulo, nome:Oni ne mortigu patrojn pro la infanoj, kaj oni ne mortigu infanojn pro la patroj, sed cxiu povas esti mortigata nur pro sia peko.
14:7 Li venkobatis la Edomidojn en la Valo de Salo, dek milojn, kaj prenis per milito Selan kaj donis al gxi la nomon Jokteel gxis la nuna tago.
14:8 En tiu tempo Amacja sendis senditojn al Jehoasx, filo de Jehoahxaz, filo de Jehu, regxo de Izrael, por diri:Venu, ni komparu niajn fortojn.
14:9 Tiam Jehoasx, regxo de Izrael, sendis al Amacja, regxo de Judujo, por diri:La prunelo sur Lebanon sendis al la cedro sur Lebanon, por diri:Donu vian filinon al mia filo kiel edzinon. Sed preteriris sovagxa besto de Lebanon kaj dispremis per la piedoj la prunelon.
14:10 Vi venkobatis la Edomidojn, kaj via koro fierigxis. Tenu vian gloron kaj sidu hejme. Kial vi volas entrepreni aferon malfelicxan, ke vi falu kaj kun vi ankaux Judujo?
14:11 Sed Amacja ne obeis. Kaj eliris Jehoasx, regxo de Izrael, kaj ili komparis siajn fortojn, li kaj Amacja, regxo de Judujo, en Bet-SXemesx, kiu estas en Judujo.
14:12 Kaj la Judoj estis venkobatitaj de la Izraelidoj, kaj ili diskuris cxiu al sia tendo.
14:13 Kaj Amacjan, regxon de Judujo, filon de Jehoasx, filo de Ahxazja,  kaptis Jehoasx, regxo de Izrael, en Bet-SXemesx; kaj li venis Jerusalemon,  kaj detruis la muregon de Jerusalem, de la Pordego de Efraim gxis la Pordego Angula, sur la spaco de kvarcent ulnoj.
14:14 Kaj li prenis la tutan oron kaj argxenton, kaj cxiujn vazojn, kiuj trovigxis en la domo de la Eternulo kaj en la trezorejoj de la regxa domo,  kaj ankaux garantiulojn, kaj li reiris en Samarion.
14:15 La cetera historio de Jehoasx, kion li faris, kaj lia forto, kaj kiel li militis kontraux Amacja, regxo de Judujo, cxio estas priskribita en la libro de kroniko de la regxoj de Izrael.
14:16 Kaj Jehoasx ekdormis kun siaj patroj, kaj oni enterigis lin en Samario kun la regxoj de Izrael. Kaj anstataux li ekregxis lia filo Jerobeam.
14:17 Kaj Amacja, filo de Joasx, regxo de Judujo, vivis post la morto de Jehoasx, filo de Jehoahxaz, regxo de Izrael, ankoraux dek kvin jarojn.
14:18 La cetera historio de Amacja estas priskribita en la libro de kroniko de la regxoj de Judujo.
14:19 Oni faris kontraux li konspiron en Jerusalem, kaj li forkuris en Lahxisxon. Sed oni sendis post li en Lahxisxon, kaj tie oni lin mortigis.
14:20 Kaj oni venigis lin sur cxevaloj, kaj oni enterigis lin kun liaj patroj en la urbo de David.
14:21 Kaj la tuta Juda popolo prenis Azarjan, kiu havis la agxon de dek ses jaroj, kaj faris lin regxo anstataux lia patro Amacja.
14:22 Li prikonstruis Elaton kaj revenigis gxin al Judujo, post kiam la regxo ekdormis kun siaj patroj.
14:23 En la dek-kvina jaro de Amacja, filo de Joasx, regxo de Judujo,  ekregxis Jerobeam, filo de Joasx, regxo de Izrael, en Samario, kaj li regxis kvardek unu jarojn.
14:24 Li faradis malbonon antaux la okuloj de la Eternulo, ne deturnis sin de cxiuj pekoj de Jerobeam, filo de Nebat, per kiuj li pekigis Izraelon.
14:25 Li restarigis la limojn de Izrael de HXamat gxis la maro de la dezerto,  konforme al la vorto de la Eternulo, Dio de Izrael, kiun Li diris per Sia servanto Jona, filo de Amitaj, la profeto el Gat-HXefer.
14:26 CXar la Eternulo vidis, ke la suferado de Izrael estas tre mizera;  restis nek sklavo nek liberulo, kaj estis neniu helpanto por Izrael.
14:27 La Eternulo ne decidis ekstermi la nomon de Izrael el sub la cxielo,  kaj Li savis ilin per Jerobeam, filo de Joasx.
14:28 La cetera historio de Jerobeam, kaj cxio, kion li faris, kaj lia forto,  kaj kiel li militis, kaj kiel li revenigis al Izrael Damaskon kaj HXamaton de Judujo, cxio estas priskribita en la libro de kroniko de la regxoj de Izrael.
14:29 Kaj Jerobeam ekdormis kun siaj patroj, kun la regxoj de Izrael. Kaj anstataux li ekregxis lia filo Zehxarja.
15:1 En la dudek-sepa jaro de Jerobeam, regxo de Izrael, ekregxis Azarja,  filo de Amacja, regxo de Judujo.
15:2 Li havis la agxon de dek ses jaroj, kiam li farigxis regxo, kaj kvindek du jarojn li regxis en Jerusalem. La nomo de lia patrino estis Jehxolja, el Jerusalem.
15:3 Li agadis bone antaux la Eternulo, tiel same, kiel agadis lia patro Amacja.
15:4 Nur la altajxoj ne estis senfunkciigitaj; la popolo cxiam ankoraux oferadis kaj incensadis sur la altajxoj.
15:5 La Eternulo frapis la regxon, kaj li farigxis lepra gxis la tago de sia morto, kaj li logxis en izolita domo. Kaj Jotam, filo de la regxo, estis cxefo de la domo kaj regis la popolon de la lando.
15:6 La cetera historio de Azarja, kaj cxio, kion li faris, estas priskribitaj en la libro de kroniko de la regxoj de Judujo.
15:7 Kaj Azarja ekdormis kun siaj patroj, kaj oni enterigis lin kun liaj patroj en la urbo de David. Kaj anstataux li ekregxis lia filo Jotam.
15:8 En la tridek-oka jaro de Azarja, regxo de Judujo, Zehxarja, filo de Jerobeam, farigxis regxo super Izrael en Samario, kaj li regxis ses monatojn.
15:9 Li faradis malbonon antaux la okuloj de la Eternulo, kiel faradis liaj patroj; li ne deturnis sin de la pekoj de Jerobeam, filo de Nebat, per kiuj li pekigis Izraelon.
15:10 Kontraux li faris konspiron SXalum, filo de Jabesx, kaj frapis lin antaux la popolo kaj mortigis lin kaj ekregxis anstataux li.
15:11 La cetera historio de Zehxarja estas priskribita en la libro de kroniko de la regxoj de Izrael.
15:12 Tio estas la vorto de la Eternulo, kiun Li diris al Jehu, nome:Viaj filoj sidos sur la trono de Izrael gxis la kvara generacio. Tiel farigxis.
15:13 SXalum, filo de Jabesx, farigxis regxo en la tridek-nauxa jaro de Uzija, regxo de Judujo. Kaj li regxis unu monaton en Samario.
15:14 Kaj iris Menahxem, filo de Gadi, el Tirca, kaj venis en Samarion kaj frapis SXalumon, filon de Jabesx, en Samario, kaj mortigis lin kaj ekregxis anstataux li.
15:15 La cetera historio de SXalum, kaj lia konspiro, kiun li faris, estas priskribitaj en la libro de kroniko de la regxoj de Izrael.
15:16 Tiam Menahxem frapis Tifsahxon, kaj cxion, kio estis en gxi, kaj gxian regionon, komencante de Tirca, pro tio, ke gxi ne malfermis al li la pordegon. Kaj li mortigis cxiujn gxiajn gravedulinojn, disfendinte ilin.
15:17 En la tridek-nauxa jaro de Azarja, regxo de Judujo, Menahxem, filo de Gadi, farigxis regxo super Izrael, kaj li regxis dek jarojn en Samario.
15:18 Li faradis malbonon antaux la okuloj de la Eternulo; dum sia tuta vivo li ne deturnis sin de cxiuj pekoj de Jerobeam, filo de Nebat, per kiuj li pekigis Izraelon.
15:19 Pul, regxo de Asirio, venis en la landon. Kaj Menahxem donis al Pul mil kikarojn da argxento, por ke li helpu lin, por fortikigi la regxecon en lia mano.
15:20 Kaj Menahxem impostigis la argxenton sur Izrael, sur cxiuj ricxuloj,  sur cxiu po kvindek sikloj da argxento, por doni al la regxo de Asirio. Kaj la regxo de Asirio iris returne kaj ne restis tie en la lando.
15:21 La cetera historio de Menahxem, kaj cxio, kion li faris, estas priskribitaj en la libro de kroniko de la regxoj de Izrael.
15:22 Menahxem ekdormis kun siaj patroj; kaj anstataux li ekregxis lia filo Pekahxja.
15:23 En la kvindeka jaro de Azarja, regxo de Judujo, Pekahxja, filo de Menahxem, farigxis regxo super Izrael en Samario, kaj li regxis du jarojn.
15:24 Li faradis malbonon antaux la okuloj de la Eternulo; li ne deturnis sin de la pekoj de Jerobeam, filo de Nebat, per kiuj li pekigis Izraelon.
15:25 Kaj faris kontraux li konspiron Pekahx, filo de Remalja, lia altrangulo, kaj frapis lin en Samario, en la salono de la regxa domo, kune kun Argob kaj Arje, kaj kun li estis kvindek viroj el la Gileadanoj. Kaj li mortigis lin kaj ekregxis anstataux li.
15:26 La cetera historio de Pekahxja, kaj cxio, kion li faris, estas priskribitaj en la libro de kroniko de la regxoj de Izrael.
15:27 En la kvindek-dua jaro de Azarja, regxo de Judujo, Pekahx, filo de Remalja, farigxis regxo super Izrael en Samario, kaj li regxis dudek jarojn.
15:28 Li faradis malbonon antaux la okuloj de la Eternulo; li ne deturnis sin de la pekoj de Jerobeam, filo de Nebat, per kiuj li pekigis Izraelon.
15:29 En la tempo de Pekahx, regxo de Izrael, venis Tiglat-Pileser, regxo de Asirio, kaj prenis Ijonon, Abel-Bet-Maahxan, Janoahxon, Kedesxon, HXacoron,  Gileadon, Galileon, la tutan landon de Naftali; kaj forkondukis ilin en Asirion.
15:30 Hosxea, filo de Ela, faris konspiron kontraux Pekahx, filo de Remalja,  kaj frapis lin kaj mortigis lin, kaj ekregxis anstataux li en la dudeka jaro de Jotam, filo de Uzija.
15:31 La cetera historio de Pekahx, kaj cxio, kion li faris, estas priskribitaj en la libro de kroniko de la regxoj de Izrael.
15:32 En la dua jaro de Pekahx, filo de Remalja, regxo de Izrael, ekregxis Jotam, filo de Uzija, regxo de Judujo.
15:33 Li havis la agxon de dudek kvin jaroj, kiam li farigxis regxo, kaj dek ses jarojn li regxis en Jerusalem. La nomo de lia patrino estis Jerusxa,  filino de Cadok.
15:34 Li agadis bone antaux la Eternulo; li agadis tiel same, kiel agadis lia patro Uzija.
15:35 Sed la altajxoj ne estis senfunkciigitaj; la popolo cxiam ankoraux oferadis kaj incensadis sur la altajxoj. Li konstruis la supran pordegon cxe la domo de la Eternulo.
15:36 La cetera historio de Jotam, kaj cxio, kion li faris, estas priskribitaj en la libro de kroniko de la regxoj de Judujo.
15:37 En tiu tempo la Eternulo komencis sendadi sur Judujon Recinon, regxon de Sirio, kaj Pekahxon, filon de Remalja.
15:38 Kaj Jotam ekdormis kun siaj patroj, kaj oni enterigis lin kun liaj patroj en la urbo de lia patro David. Kaj anstataux li ekregxis lia filo Ahxaz.
16:1 En la dek-sepa jaro de Pekahx, filo de Remalja, ekregxis Ahxaz, filo de Jotam, regxo de Judujo.
16:2 La agxon de dudek jaroj havis Ahxaz, kiam li farigxis regxo, kaj dek ses jarojn li regxis en Jerusalem; kaj li ne agadis bone antaux la Eternulo, lia Dio, kiel lia patro David.
16:3 Li iradis laux la vojo de la regxoj de Izrael, kaj ecx sian filon li trairigis tra fajro, simile al la abomenindajxoj de la nacioj, kiujn la Eternulo forpelis de antaux la Izraelidoj.
16:4 Li oferadis kaj incensadis sur la altajxoj kaj sur la montetoj kaj sub cxiu verda arbo.
16:5 Tiam Recin, regxo de Sirio, kaj Pekahx, filo de Remalja, regxo de Izrael, iris milite kontraux Jerusalemon; ili siegxis Ahxazon, sed ne povis venkopreni.
16:6 En tiu tempo Recin, regxo de Sirio, revenigis Elaton al Sirio kaj elpelis la Judojn el Elat; la Sirianoj eniris Elaton kaj eklogxis tie gxis la nuna tago.
16:7 Ahxaz sendis senditojn al Tiglat-Pileser, regxo de Asirio, por diri:Mi estas via servanto kaj via filo; venu, kaj savu min kontraux la mano de la regxo de Sirio kaj kontraux la mano de la regxo de Izrael, kiuj levigxis kontraux mi.
16:8 Kaj Ahxaz prenis la argxenton kaj oron, kiuj trovigxis en la domo de la Eternulo kaj en la trezorejoj de la regxa domo, kaj sendis tion donace al la regxo de Asirio.
16:9 Kaj la regxo de Asirio obeis lin, kaj la regxo de Asirio iris kontraux Damaskon kaj prenis gxin kaj transkondukis gxiajn logxantojn en Kiron, kaj Recinon li mortigis.
16:10 La regxo Ahxaz iris Damaskon renkonte al Tiglat-Pileser, regxo de Asirio, kaj li vidis la altaron, kiu estis en Damasko; kaj la regxo Ahxaz sendis al la pastro Urija la bildon de la altaro kaj la desegnon de gxia tuta konstruo.
16:11 Kaj la pastro Urija konstruis altaron. Konforme al cxio, kion la regxo Ahxaz sendis el Damasko, la pastro Urija arangxis, antaux ol la regxo Ahxaz venis el Damasko.
16:12 Kiam la regxo venis el Damasko, la regxo ekvidis la altaron, kaj la regxo aliris al la altaro kaj faris sur gxi oferon
16:13 kaj bruligis sian bruloferon kaj sian farunoferon kaj versxis sian versxoferon kaj aspergis la altaron per la sango de sia pacofero.
16:14 Kaj la kupran altaron, kiu staris antaux la Eternulo, li forsxovis de la antauxa flanko de la domo, de la loko inter la altaro kaj la domo de la Eternulo, kaj starigis gxin flanke de la altaro norde.
16:15 Kaj la regxo Ahxaz ordonis al la pastro Urija, dirante:Sur la granda altaro bruligu la matenan bruloferon, la vesperan farunoferon, la bruloferon de la regxo kaj lian farunoferon, la bruloferon de la tuta popolo, ilian farunoferon kaj ilian versxoferon, kaj per la tuta sango de brulofero kaj per la tuta sango de bucxofero aspergu gxin; sed la kupra altaro restu, gxis mi pripensos pri gxi.
16:16 Kaj la pastro Urija faris cxion konforme al tio, kiel ordonis la regxo Ahxaz.
16:17 La regxo Ahxaz derompis la muretojn de la bazajxoj kaj deprenis de ili la lavujon, kaj la maron li deprenis de la kupraj bovoj, kiuj estis sub gxi,  kaj metis gxin sur sxtonan plankon.
16:18 Kaj la kovritan sabatan halon, kiun oni konstruis cxe la domo, kaj la eksteran enirejon de la regxo li turnis al la domo de la Eternulo, pro la regxo de Asirio.
16:19 La cetera historio de Ahxaz, kion li faris, estas priskribita en la libro de kroniko de la regxoj de Judujo.
16:20 Kaj Ahxaz ekdormis kun siaj patroj, kaj oni enterigis lin kun liaj patroj en la urbo de David. Kaj anstataux li ekregxis lia filo HXizkija.
17:1 En la dek-dua jaro de Ahxaz, regxo de Judujo, Hosxea, filo de Ela,  farigxis regxo en Samario super Izrael, kaj li regxis naux jarojn.
17:2 Li faradis malbonon antaux la Eternulo, sed ne tiel, kiel la regxoj de Izrael, kiuj estis antaux li.
17:3 Kontraux lin iris SXalmaneser, regxo de Asirio, kaj Hosxea farigxis lia servanto kaj donadis al li tributon.
17:4 Kiam la regxo de Asirio rimarkis cxe Hosxea perfidon, cxar li sendis senditojn al So, regxo de Egiptujo, kaj ne liveris tributon al la regxo de Asirio, kiel cxiujare, tiam la regxo de Asirio kaptis lin kaj metis lin en malliberejon.
17:5 Kaj la regxo de Asirio iris kontraux la tutan landon, venis al Samario,  kaj siegxis gxin dum tri jaroj.
17:6 En la nauxa jaro de Hosxea la regxo de Asirio venkoprenis Samarion, kaj transkondukis la Izraelidojn en Asirion, kaj logxigis ilin en HXalahx, kaj en HXabor, cxe la rivero Gozan, kaj en la urboj de la Medoj.
17:7 CXar la Izraelidoj pekis kontraux la Eternulo, ilia Dio, kiu elkondukis ilin el la lando Egipta, el sub la mano de Faraono, regxo de Egiptujo, kaj ili adoradis aliajn diojn,
17:8 kaj agadis laux la legxoj de la nacioj, kiujn la Eternulo forpelis antaux la Izraelidoj, kaj laux tio, kiel agadis la regxoj de Izrael;
17:9 kaj la Izraelidoj blasfemadis per malkonvenaj vortoj kontraux la Eternulo, ilia Dio, kaj arangxis al si altajxojn en cxiuj siaj urboj,  komencante de la gardostara turo gxis la fortikigita urbo;
17:10 kaj ili starigis al si statuojn kaj sanktajn stangojn sur cxiu alta monteto kaj sub cxiu verda arbo;
17:11 kaj ili incensadis tie sur cxiuj altajxoj, kiel la nacioj, kiujn la Eternulo forpelis antaux ili, kaj faradis malbonajxojn, por inciti la Eternulon;
17:12 kaj ili servadis al la idoloj, pri kiuj la Eternulo diris al ili:Ne faru tion.
17:13 Kaj la Eternulo avertis la Izraelidojn kaj la Judojn per cxiuj Siaj profetoj kaj viziistoj, dirante:Returnu vin de viaj malbonaj vojoj, kaj plenumu Miajn ordonojn kaj legxojn, laux la tuta instruo, kiun Mi donis al viaj patroj kaj kiun Mi sendis al vi per Miaj servantoj, la profetoj.
17:14 Sed ili ne auxskultis, kaj ili malmoligis sian nukon simile al la nuko de iliaj patroj, kiuj ne fidis la Eternulon, sian Dion;
17:15 kaj ili malestimis Liajn legxojn, kaj Lian interligon, kiun Li faris kun iliaj patroj, kaj Liajn avertojn, per kiuj Li avertis ilin, kaj ili sekvis vantajxon kaj vantigxis, kaj sekvis la naciojn, kiuj estis cxirkaux ili kaj pri kiuj la Eternulo ordonis al ili, ke ili ne imitu ilin;
17:16 kaj ili forlasis cxiujn ordonojn de la Eternulo, ilia Dio, kaj faris al si fandajxon de du bovidoj kaj faris sanktan stangon kaj adorklinigxis antaux la tuta armeo de la cxielo kaj servis al Baal;
17:17 kaj ili trairigadis siajn filojn kaj siajn filinojn tra fajro kaj sorcxadis kaj auxguradis kaj fordonis sin al farado de malbono antaux la okuloj de la Eternulo, por inciti Lin.
17:18 Tial la Eternulo forte ekkoleris kontraux la Izraelidoj, kaj forpusxis ilin de antaux Sia vizagxo. Restis nur sole la tribo de Jehuda.
17:19 Sed ankaux la Judoj ne obeis la ordonojn de la Eternulo, sia Dio, kaj ili sekvis la morojn de la Izraelidoj, kiujn tiuj starigis.
17:20 Kaj abomenis la Eternulo la tutan idaron de Izrael kaj humiligis ilin kaj transdonis ilin en la manon de rabantoj, gxis Li tute forjxetis ilin de antaux Si.
17:21 CXar la Izraelidoj defalis de la domo de David, kaj prenis al si kiel regxon Jerobeamon, filon de Nebat; kaj Jerobeam deturnis Izraelon de la Eternulo kaj entiris ilin en grandan pekon.
17:22 Kaj la Izraelidoj iradis en cxiuj pekoj de Jerobeam, kiujn li faris, ne deturnante sin de ili,
17:23 gxis la Eternulo forpusxis Izraelon de antaux Sia vizagxo, kiel Li diris per cxiuj Siaj servantoj, la profetoj; kaj Izrael estas elpelita el sia lando en Asirion gxis la nuna tago.
17:24 Kaj la regxo de Asirio transkondukis homojn el Babel, Kut, Ava, HXamat,  kaj Sefarvaim, kaj eklogxigis ilin en la urboj de Samario anstataux la Izraelidoj. Kaj ili ekposedis Samarion kaj eklogxis en gxiaj urboj.
17:25 Sed cxar en la komenco de sia logxado tie ili ne timis la Eternulon, la Eternulo sendis kontraux ilin leonojn, kiuj faris inter ili mortigadon.
17:26 Oni raportis al la regxo de Asirio, dirante:La popoloj, kiujn vi transkondukis kaj logxigis en la urboj de Samario, ne konas la legxojn de la Dio de la lando, kaj tial Li sendis kontraux ilin leonojn, kiuj nun mortigas ilin, cxar ili ne konas la legxojn de la Dio de la lando.
17:27 Tiam la regxo de Asirio ordonis, dirante:Venigu tien unu el la pastroj,  kiujn vi elkondukis el tie; oni iru kaj logxu tie, kaj li instruu al ili la legxojn de la Dio de la lando.
17:28 Kaj venis unu el la pastroj, kiuj estis forkondukitaj el Samario, kaj li eklogxis en Bet-El, kaj instruis ilin, kiel ili devas timi la Eternulon.
17:29 Tamen cxiu popolo faris ankaux siajn diojn, kaj starigis ilin en la domoj de la altajxoj, kiujn konstruis la Samarianoj, cxiu popolo en siaj urboj, en kiuj ili logxis.
17:30 La Babelanoj faris Sukot-Benoton, la Kutanoj faris Nergalon, la HXamatanoj faris Asximan;
17:31 la Avaanoj faris Nibhxazon kaj Tartakon; kaj la Sefarvaimanoj bruligadis siajn infanojn per fajro al Adramelehx kaj Anamelehx, la dioj de Sefarvaim.
17:32 Ili timis ankaux la Eternulon, kaj starigis al si el sia mezo pastrojn por la altajxoj, kaj tiuj servadis por ili en la domoj de la altajxoj.
17:33 La Eternulon ili timis, kaj al siaj dioj ili servis, laux la moro de tiuj popoloj, el kiuj oni transkondukis ilin.
17:34 GXis la nuna tempo ili agas laux la moroj antikvaj:ili ne timas la Eternulon, kaj ne agas laux siaj legxoj kaj siaj moroj, nek laux la instruo kaj ordono, kiujn la Eternulo donis al la filoj de Jakob, al kiu Li donis la nomon Izrael,
17:35 kun kiuj la Eternulo faris interligon kaj ordonis al ili, dirante:Ne timu aliajn diojn, ne adorklinigxu antaux ili, ne servu al ili, kaj ne faru al ili oferojn;
17:36 sed nur la Eternulon, kiu elkondukis vin el la lando Egipta per granda forto kaj etendita brako, Lin timu, antaux Li adorklinigxu, kaj al Li faru oferojn;
17:37 kaj la legxojn kaj la decidojn kaj la instruon kaj la ordonojn, kiujn Li skribis por vi, observu, ke vi plenumu ilin cxiam, kaj ne timu aliajn diojn;
17:38 kaj la interligon, kiun Mi faris kun vi, ne forgesu, kaj ne timu aliajn diojn;
17:39 sed nur la Eternulon, vian Dion, timu, kaj Li savos vin el la mano de cxiuj viaj malamikoj.
17:40 Tamen ili ne obeis, sed agis laux siaj moroj antauxaj.
17:41 Tiuj popoloj timis la Eternulon, sed ankaux al siaj idoloj ili servis,  ankaux iliaj infanoj kaj la infanoj de iliaj infanoj; kiel agis iliaj patroj,  tiel ili agas gxis la nuna tago.
18:1 En la tria jaro de Hosxea, filo de Ela, regxo de Izrael, ekregxis HXizkija, filo de Ahxaz, regxo de Judujo.
18:2 Li havis la agxon de dudek kvin jaroj, kiam li farigxis regxo, kaj dudek naux jarojn li regxis en Jerusalem. La nomo de lia patrino estis Abi, filino de Zehxarja.
18:3 Li agadis bone antaux la Eternulo, tiel same, kiel agadis lia patro David.
18:4 Li forigis la altajxojn, rompis la statuojn, dehakis la sanktajn stangojn, kaj disbatis la kupran serpenton, kiun faris Moseo; cxar gxis tiu tempo la Izraelidoj incensadis al gxi, kaj oni nomis gxin Nehxusxtan.
18:5 La Eternulon, Dion de Izrael, li fidis; kaj simila al li ne ekzistis inter cxiuj regxoj de Judujo post li, nek inter tiuj, kiuj estis antaux li.
18:6 Li forte tenis sin al la Eternulo, ne deturnis sin de Li, kaj li observadis Liajn ordonojn, kiujn la Eternulo donis al Moseo.
18:7 Kaj la Eternulo estis kun li; cxie, kien li iris, li agis prudente. Li defalis de la regxo de Asirio kaj cxesis servi al li.
18:8 Li venkobatis la Filisxtojn gxis Gaza kaj gxia regiono, de la gardostara turo gxis la fortikigita urbo.
18:9 En la kvara jaro de la regxo HXizkija, tio estas en la sepa jaro de Hosxea, filo de Ela, regxo de Izrael, iris SXalmaneser, regxo de Asirio,  kontraux Samarion kaj eksiegxis gxin.
18:10 Kaj li venkoprenis gxin post tri jaroj; en la sesa jaro de HXizkija,  tio estas en la nauxa jaro de Hosxea, regxo de Izrael, Samario estis prenita.
18:11 Kaj la regxo de Asirio transkondukis la Izraelidojn en Asirion, kaj logxigis ilin en HXalahx, kaj en HXabor, cxe la rivero Gozan, kaj en la urboj de la Medoj;
18:12 pro tio, ke ili ne obeis la vocxon de la Eternulo, sia Dio, kaj malobeis Lian interligon, cxion, kion ordonis Moseo, servanto de la Eternulo,  ili ne obeis kaj ne plenumis.
18:13 En la dek-kvara jaro de la regxo HXizkija eliris Sanhxerib, regxo de Asirio, kontraux cxiujn fortikigitajn urbojn de Judujo, kaj venkoprenis ilin.
18:14 Tiam HXizkija, regxo de Judujo, sendis al la regxo de Asirio en Lahxisxon, por diri:Mi pekis; returnu vin de mi; kion vi metos sur min, tion mi plenumos. Kaj la regxo de Asirio metis sur HXizkijan, regxon de Judujo,  tributon de tricent kikaroj da argxento kaj tridek kikaroj da oro.
18:15 Kaj HXizkija fordonis la tutan argxenton, kiu trovigxis en la domo de la Eternulo kaj en la trezorejoj de la regxa domo.
18:16 En tiu tempo HXizkija dehakis la pordojn de la templo de la Eternulo,  kaj la kolonojn, kiujn HXizkija, regxo de Judujo, estis teginta, kaj donis ilin al la regxo de Asirio.
18:17 La regxo de Asirio sendis Tartanon kaj Rab-Sarison kaj Rabsxaken el Lahxisx al la regxo HXizkija kun granda militistaro al Jerusalem. Ili iris kaj venis en Jerusalemon. Kiam ili venis, ili starigxis cxe la akvotubo de la supra lageto, kiu estas cxe la vojo de la kampo de fulistoj.
18:18 Ili vokis la regxon. Kaj eliris al ili Eljakim, filo de HXilkija, la palacestro, kaj SXebna, la skribisto, kaj Joahx, filo de Asaf, la kronikisto.
18:19 Kaj Rabsxake diris al ili:Diru al HXizkija:Tiele diras la granda regxo,  la regxo de Asirio:Kio estas la fido, kiun vi fidas?
18:20 Vi diris nur busxan babiladon; por milito oni bezonas konsilon kaj forton. Nun kiun vi fidas, ke vi ribelis kontraux mi?
18:21 Jen vi fidas la apogon de Egiptujo, tiu kano rompita, kiu, se iu sin apogas sur gxi, eniras en lian manon kaj trapikas gxin. Tia estas Faraono,  regxo de Egiptujo, por cxiuj, kiuj fidas lin.
18:22 Eble vi diros al mi:La Eternulon, nian Dion, ni fidas? sed Li estas ja Tiu, kies altajxojn kaj altarojn HXizkija forigis, dirante al Judujo kaj Jerusalem:Antaux cxi tiu altaro adorklinigxu en Jerusalem.
18:23 Nun provu konkuri kun mia sinjoro, la regxo de Asirio; mi donos al vi du mil cxevalojn-cxu vi povas trovi rajdantojn por ili?
18:24 Kiel vi povas forigi estron, unu el la plej malgrandaj servantoj de mia sinjoro, kaj fidi Egiptujon pro la cxaroj kaj rajdistoj?
18:25 Cetere, cxu sen la volo de la Eternulo mi iris kontraux cxi tiun lokon,  por ruinigi gxin? La Eternulo diris al mi:Iru kontraux cxi tiun landon kaj ruinigu gxin.
18:26 Tiam Eljakim, filo de HXilkija, kaj SXebna kaj Joahx diris al Rabsxake:Volu paroli al viaj sklavoj en la lingvo Siria, cxar ni komprenas;  sed ne parolu kun ni Jude antaux la oreloj de la popolo, kiu estas sur la murego.
18:27 Sed Rabsxake diris al ili:CXu al via sinjoro kaj al vi sendis min mia sinjoro, por diri tiujn vortojn? cxu ne al la homoj, kiuj sidas sur la murego, por mangxi sian ekskrementon kaj trinki sian urinon kune kun vi?
18:28 Kaj Rabsxake starigxis, kaj ekkriis per lauxta vocxo Jude, kaj li ekparolis, dirante:Auxskultu la vortojn de la granda regxo, la regxo de Asirio.
18:29 Tiele diras la regxo:HXizkija ne forlogu vin, cxar li ne povos savi vin el lia mano.
18:30 Kaj HXizkija ne fidigu vin per la Eternulo, dirante:La Eternulo certe nin savos, kaj cxi tiu urbo ne estos transdonita en la manojn de la regxo de Asirio.
18:31 Ne auxskultu HXizkijan; cxar tiele diras la regxo de Asirio:Faru kun mi pacon kaj eliru al mi, kaj mangxu cxiu el sia vinbergxardeno kaj cxiu de sia figarbo kaj trinku cxiu la akvon el sia puto,
18:32 gxis mi venos kaj prenos vin en landon similan al via lando, en landon de greno kaj mosto, en landon de pano kaj vinbergxardenoj, en landon de olivoj kaj de mielo, kaj vi vivos kaj ne mortos. Kaj ne auxskultu HXizkijan,  kiam li forlogas vin per la vortoj:La Eternulo nin savos.
18:33 CXu la dioj de la nacioj savis cxiu sian landon el la manoj de la regxo de Asirio?
18:34 Kie estas la dioj de HXamat kaj de Arpad? kie estas la dioj de Sefarvaim, de Hena kaj Iva? cxu ili savis Samarion el miaj manoj?
18:35 Kiu el cxiuj dioj de tiuj landoj savis sian landon el miaj manoj, ke la Eternulo savu Jerusalemon el miaj manoj?
18:36 Kaj la popolo silentis kaj nenion respondis al li; cxar estis ordono de la regxo:Ne respondu al li.
18:37 Kaj Eljakim, filo de HXilkija, la palacestro, kaj SXebna, la skribisto,  kaj Joahx, filo de Asaf, la kronikisto, venis al HXizkija en dissxiritaj vestoj, kaj raportis al li la vortojn de Rabsxake.
19:1 Kiam la regxo HXizkija tion auxdis, li dissxiris siajn vestojn kaj cxirkauxkovris sin per sako, kaj iris en la domon de la Eternulo.
19:2 Kaj li sendis Eljakimon, la palacestron, kaj SXebnan, la skribiston, kaj la plejagxulojn el la pastroj, cxirkauxkovritajn per sakoj, al la profeto Jesaja, filo de Amoc.
19:3 Kaj ili diris al li:Tiele diras HXizkija:CXi tiu tago estas tago de malfelicxo, de puno, kaj de malhonoro; cxar infanoj atingis la aperturon de la utero, sed forestas forto por naski.
19:4 Eble auxdos la Eternulo, via Dio, cxiujn vortojn de Rabsxake, kiun sendis la regxo de Asirio, lia sinjoro, por blasfemi la vivantan Dion, kaj punos pro la vortoj, kiujn auxdis la Eternulo, via Dio. Levu do pregxon por la restintoj, kiuj ankoraux ekzistas.
19:5 Kaj la servantoj de la regxo HXizkija venis al Jesaja.
19:6 Kaj Jesaja diris al ili:Tiele parolu al via sinjoro:Tiele diras la Eternulo:Ne timu la vortojn, kiujn vi auxdis kaj per kiuj blasfemis Min la servantoj de la regxo de Asirio.
19:7 Jen Mi metos en lin spiriton, ke, auxdinte sciigon, li reiros en sian landon, kaj Mi faligos lin per glavo en lia lando.
19:8 Kaj Rabsxake revenis, kaj trovis la regxon de Asirio militanta kontraux Libna; cxar li auxdis, ke li foriris de Lahxisx.
19:9 Kaj venis sciigo pri Tirhaka, regxo de Etiopujo, nome:Li eliris, por militi kontraux vi. Tiam li denove sendis senditojn al HXizkija kun la sekvanta komisio:
19:10 Tiele diru al HXizkija, regxo de Judujo:Ne forlogu vin via Dio, kiun vi fidas, dirante:Jerusalem ne estos transdonita en la manojn de la regxo de Asirio.
19:11 Vi auxdis ja, kion faris la regxoj de Asirio al cxiuj landoj,  ruinigante ilin; cxu vi do savigxos?
19:12 CXu ilin savis la dioj de la nacioj, kiujn ekstermis miaj patroj, la naciojn de Gozan kaj HXaran kaj Recef kaj la filojn de Eden en Telasar?
19:13 Kie estas la regxo de HXamat kaj la regxo de Arpad kaj la regxo de la urbo Sefarvaim, de Hena kaj Iva?
19:14 HXizkija prenis la leteron el la manoj de la senditoj kaj legis gxin,  kaj li iris en la domon de la Eternulo, kaj HXizkija disvolvis gxin antaux la Eternulo.
19:15 Kaj HXizkija ekpregxis al la Eternulo, kaj diris:Ho Eternulo, Dio de Izrael, sidanta sur la keruboj! Vi estas la sola Dio super cxiuj regnoj de la tero, Vi kreis la cxielon kaj la teron;
19:16 klinu, ho Eternulo, Vian orelon, kaj auxskultu; malfermu, ho Eternulo,  Viajn okulojn, kaj rigardu; kaj auxdu la vortojn de Sanhxerib, kiujn li sendis, por insulti la Dion vivantan.
19:17 Estas vero, ho Eternulo, la regxoj de Asirio ruinigis la popolojn kaj ilian teron,
19:18 kaj jxetis iliajn diojn en fajron; cxar tio estis ne dioj, sed faritajxoj de homaj manoj, ligno kaj sxtono; ili ekstermis ilin.
19:19 Sed nun, ho Eternulo, nia Dio, savu nin do kontraux liaj manoj, por ke cxiuj regnoj de la tero eksciu, ke Vi, ho Eternulo, estas sola.
19:20 Kaj Jesaja, filo de Amoc, sendis al HXizkija, por diri:Tiele diras la Eternulo, Dio de Izrael:Tion, kion vi pregxis al Mi pri Sanhxerib, regxo de Asirio, Mi auxdis.
19:21 Jen estas tio, kion diris pri li la Eternulo:Malestimas vin, mokas vin la virga filino de Cion, balancas post vi la kapon la filino de Jerusalem.
19:22 Kiun vi blasfemis kaj insultis? kaj kontraux kiun vi lauxtigis vocxon kaj alte levis viajn okulojn? Kontraux la Sanktulon de Izrael!
19:23 Per viaj servantoj vi blasfemis la Sinjoron, kaj vi diris:Kun mia multo da cxaroj mi supreniris sur la supron de montoj, sur la randon de Lebanon,  kaj mi dehakis gxiajn altajn cedrojn, gxiajn plej bonajn cipresojn, kaj mi atingis gxian plej altan pinton, gxian gxardensimilan arbaron.
19:24 Mi fosis kaj trinkis fremdan akvon, kaj mi sekigos per la plandoj de miaj piedoj cxiujn riverojn de Egiptujo.
19:25 CXu vi ne auxdis, ke Mi jam delonge tion decidis, de tempo antikva tion destinis? nun Mi tion plenumis, ke la fortikigitaj urboj farigxis amaso da ruinsxtonoj.
19:26 Kaj iliaj logxantoj senfortigitaj ektremis kaj kovrigxis per honto; ili farigxis kiel herbo de kampo, kiel malgrava verdajxo, kiel musko sur tegmentoj, kaj kiel sunbruligita greno antaux la spikigxo.
19:27 Sed vian sidon kaj vian eliron kaj vian venon Mi scias, ankaux vian koleron kontraux Mi.
19:28 Pro tio, ke vi koleris kontraux Mi kaj via aroganteco venis al Miaj oreloj, Mi metos Mian ringon en viajn nazotruojn kaj Mian busxbridajxon en vian busxon, kaj Mi reirigos vin per la sama vojo, per kiu vi venis.
19:29 Kaj jen estas por vi la pruvosigno:vi mangxos en cxi tiu jaro grenon memsemigxintan, en la dua jaro grenon sovagxan, sed en la tria jaro vi semos kaj rikoltos kaj plantos vinbergxardenojn kaj mangxos iliajn fruktojn.
19:30 Kaj la restajxo de la domo de Jehuda denove enradikigxos malsupre kaj donos fruktojn supre.
19:31 CXar el Jerusalem devenos restajxo, kaj savitajxo de la monto Cion; la fervoro de la Eternulo Cebaot tion faros.
19:32 Tial tiele diras la Eternulo pri la regxo de Asirio:Li ne eniros en cxi tiun urbon kaj ne jxetos tien sagon kaj ne aliros al gxi kun sxildo kaj ne sxutos kontraux gxi remparon.
19:33 Per la sama vojo, per kiu li venis, li reiros, kaj en cxi tiun urbon li ne eniros, diras la Eternulo.
19:34 Mi defendos cxi tiun urbon, por savi gxin pro Mi kaj pro Mia servanto David.
19:35 En tiu nokto eliris angxelo de la Eternulo kaj frapis en la tendaro de la Asirianoj cent okdek kvin mil. Kiam oni levigxis matene, oni ekvidis, ke ili cxiuj estas kadavroj senvivaj.
19:36 Kaj Sanhxerib, la regxo de Asirio, elmovigxis kaj iris kaj rehejmigxis kaj restis en Nineve.
19:37 Kaj kiam li adorklinigxis en la domo de sia dio Nisrohx, liaj filoj Adramelehx kaj SXarecer mortigis lin per glavo, kaj mem ili forkuris en la landon Araratan. Kaj ekregxis anstataux li lia filo Esar-HXadon.
20:1 En tiu tempo HXizkija morte malsanigxis; kaj venis al li la profeto Jesaja, filo de Amoc, kaj diris al li:Tiele diras la Eternulo:Faru testamenton pri via domo, cxar vi mortos kaj ne vivos.
20:2 Tiam HXizkija turnis sian vizagxon al la muro, kaj ekpregxis al la Eternulo, dirante:
20:3 Mi petas, ho Eternulo, rememoru, ke mi iradis antaux Vi kun vero kaj koro fidela, kaj mi faradis tion, kio placxas al Vi. Kaj HXizkija lauxte ekploris.
20:4 Kiam Jesaja ankoraux ne eliris el la interna korto, aperis al li la vorto de la Eternulo jene:
20:5 Reiru, kaj diru al HXizkija, la estro de Mia popolo:Tiele diras la Eternulo, Dio de via patro David:Mi auxdis vian pregxon, Mi vidis viajn larmojn; jen Mi resanigos vin; en la tria tago vi iros en la domon de la Eternulo.
20:6 Kaj Mi aldonos al via vivo dek kvin jarojn; kaj kontraux la mano de la regxo de Asirio Mi savos vin kaj cxi tiun urbon, kaj Mi defendos cxi tiun urbon pro Mi kaj pro Mia servanto David.
20:7 Kaj Jesaja diris:Oni alportu dispremitan figon. Kaj oni alportis kaj metis sur la sxvelajxon, kaj li resanigxis.
20:8 Kaj HXizkija diris al Jesaja:Kia estas la signo, ke la Eternulo min resanigos kaj mi iros en la tria tago en la domon de la Eternulo?
20:9 Jesaja respondis:Tio estos por vi la pruvosigno de la Eternulo, ke la Eternulo plenumos tion, kion Li diris:cxu la hormontra ombro iru antauxen je dek gradoj, aux cxu gxi iru returne je dek gradoj?
20:10 Kaj HXizkija diris:Facile estas por la ombro iri antauxen je dek gradoj; ne, la ombro iru returne je dek gradoj.
20:11 Tiam la profeto Jesaja vokis al la Eternulo, kaj Li retiris la hormontran ombron malantauxen je dek gradoj sur la hormontrilo de Ahxaz, sur kiu gxi malsuprigxis.
20:12 En tiu tempo Berodahx-Baladan, filo de Baladan, regxo de Babel, sendis leterojn kaj donacojn al HXizkija; cxar li auxdis, ke HXizkija estis malsana.
20:13 Kaj HXizkija elauxdis ilin, kaj montris al ili sian tutan trezorejon,  la argxenton kaj la oron kaj la aromajxojn kaj la karan oleon kaj sian armilejon, kaj cxion, kio trovigxis en liaj trezorejoj; estis nenio, kion HXizkija ne montrus al ili en sia domo kaj en sia tuta posedajxo.
20:14 Kaj venis la profeto Jesaja al la regxo HXizkija, kaj diris al li:Kion parolis tiuj homoj? kaj de kie ili venis al vi? Kaj HXizkija diris:El lando malproksima ili venis, el Babel.
20:15 Kaj li diris:Kion ili vidis en via domo? Kaj HXizkija respondis:CXion,  kio estas en mia domo, ili vidis; estis nenio, kion mi ne montrus al ili en miaj trezorejoj.
20:16 Tiam Jesaja diris al HXizkija:Auxskultu la diron de la Eternulo:
20:17 Jen venos tagoj, kaj cxio, kio estas en via domo kaj kion kolektis viaj patroj gxis la nuna tago, estos forportata en Babelon; nenio restos, diras la Eternulo.
20:18 Kaj el viaj filoj, kiuj devenos de vi, kiujn vi naskigos, oni prenos;  kaj ili estos korteganoj en la palaco de la regxo de Babel.
20:19 Kaj HXizkija diris al Jesaja:Bona estas la vorto de la Eternulo, kiun vi diris. Kaj li diris plue:Estu nur paco kaj vero en mia tempo.
20:20 La cetera historio de HXizkija, kaj lia tuta forto, kaj kiel li faris la lageton kaj la akvotubon kaj enkondukis la akvon en la urbon, cxio estas priskribita en la libro de kroniko de la regxoj de Judujo.
20:21 Kaj HXizkija ekdormis kun siaj patroj, kaj anstataux li ekregxis lia filo Manase.
21:1 La agxon de dek du jaroj havis Manase, kiam li farigxis regxo, kaj kvindek kvin jarojn li regxis en Jerusalem. La nomo de lia patrino estis HXefci-Ba.
21:2 Li agadis malbone antaux la Eternulo, simile al la abomenindajxoj de la nacioj, kiujn la Eternulo forpelis de antaux la Izraelidoj.
21:3 Li konstruis denove la altajxojn, kiujn forigis lia patro HXizkija; kaj li starigis altarojn al Baal kaj faris sanktan stangon, kiel faris Ahxab,  regxo de Izrael, kaj adorklinigxis antaux la tuta armeo de la cxielo kaj servis al gxi.
21:4 Li konstruis ankaux altarojn en la domo de la Eternulo, pri kiu la Eternulo diris:En Jerusalem Mi estigos Mian nomon.
21:5 Kaj li konstruis altarojn al la tuta armeo de la cxielo, sur la du kortoj de la domo de la Eternulo.
21:6 Kaj li trairigis sian filon tra fajro, kaj li auxguradis kaj sorcxadis,  kaj starigis antauxdiristojn kaj magiistojn; li multe agadis malbone antaux la Eternulo, kolerigante Lin.
21:7 Ankaux la idolon por Asxtar, kiun li faris, li starigis en la domo, pri kiu la Eternulo diris al David kaj al lia filo Salomono:En cxi tiu domo kaj en Jerusalem, kiun Mi elektis inter cxiuj triboj de Izrael, Mi estigos Mian nomon por eterne,
21:8 kaj Mi ne plu elvagigos la piedon de Izrael el la tero, kiun Mi donis al iliaj patroj, se ili nur observos, por agadi konforme al cxio, kion Mi ordonis al ili, kaj al la tuta instruo, kiun donis al ili Mia servanto Moseo.
21:9 Sed ili ne obeis; kaj Manase forlogis ilin tiel, ke ili agis pli malbone, ol la nacioj, kiujn la Eternulo ekstermis antaux la Izraelidoj.
21:10 Kaj la Eternulo ekparolis per Siaj servantoj, la profetoj, dirante:
21:11 Pro tio, ke Manase, regxo de Judujo, faris tiujn abomenindajxojn, kiuj estas pli malbonaj, ol cxio, kion faris la Amoridoj, kiuj estis antaux li,  kaj li pekigis ankaux la Judojn per siaj idoloj,
21:12 tiele diras la Eternulo, Dio de Izrael:Jen Mi venigos sur Jerusalemon kaj Judujon tian malbonon, ke cxe cxiu, kiu tion auxdos, ektintos en ambaux liaj oreloj.
21:13 Mi etendos super Jerusalem la mezursxnuron de Samario kaj la vertikalon de la domo de Ahxab, kaj Mi elvisxos Jerusalemon tiel, kiel oni elvisxas pladon, elvisxos kaj renversos.
21:14 Kaj Mi forpusxos la restajxon de Mia heredajxo, kaj Mi transdonos ilin en la manojn de iliaj malamikoj, kaj ili farigxos kaptajxo kaj rabajxo por cxiuj siaj malamikoj;
21:15 pro tio, ke ili faradis malbonon antaux Miaj okuloj kaj incitadis Min,  de post la tago, kiam iliaj patroj eliris el Egiptujo, gxis la nuna tago.
21:16 Ankaux da senkulpa sango Manase elversxis tre multe, gxis li plenigis Jerusalemon de unu rando gxis la alia, krom sia peko, per kiu li pekigis Judujon, por fari malbonon antaux la okuloj de la Eternulo.
21:17 La cetera historio de Manase, kaj cxio, kion li faris, kaj la pekoj,  kiujn li faris, estas priskribitaj en la libro de kroniko de la regxoj de Judujo.
21:18 Kaj Manase ekdormis kun siaj patroj, kaj oni enterigis lin en la gxardeno cxe lia domo, en la gxardeno de Uza. Kaj anstataux li ekregxis lia filo Amon.
21:19 La agxon de dudek du jaroj havis Amon, kiam li farigxis regxo, kaj du jarojn li regxis en Jerusalem. La nomo de lia patrino estis Mesxulemet,  filino de HXaruc, el Jotba.
21:20 Li agadis malbone antaux la Eternulo, kiel agadis lia patro Manase.
21:21 Li iradis laux tute la sama vojo, laux kiu iradis lia patro, kaj li servadis al la idoloj, al kiuj servadis lia patro, kaj adorklinigxadis antaux ili.
21:22 Li forlasis la Eternulon, Dion de liaj patroj, kaj ne iradis laux la vojo de la Eternulo.
21:23 Kaj la servantoj de Amon konspiris kontraux li, kaj mortigis la regxon en lia domo.
21:24 Sed la popolo de la lando mortigis cxiujn, kiuj faris konspiron kontraux la regxo Amon; kaj la popolo de la lando faris regxo anstataux li lian filon Josxija.
21:25 La cetera historio de Amon, kion li faris, estas priskribita en la libro de kroniko de la regxoj de Judujo.
21:26 Kaj oni enterigis lin en lia tombo, en la gxardeno de Uza. Kaj anstataux li ekregxis lia filo Josxija.
22:1 La agxon de ok jaroj havis Josxija, kiam li farigxis regxo, kaj tridek unu jarojn li regxis en Jerusalem. La nomo de lia patrino estis Jedida,  filino de Adaja, el Bockat.
22:2 Li agadis bone antaux la Eternulo, kaj iradis tute laux la vojo de sia patro David, kaj ne deflankigxis dekstren, nek maldekstren.
22:3 En la dek-oka jaro de la regxo Josxija la regxo sendis la skribiston SXafan, filo de Acalja, filo de Mesxulam, en la domon de la Eternulo,  dirante:
22:4 Iru al la cxefpastro HXilkija, ke li elprenu la tutan monon, kiu estis alportita en la domon de la Eternulo kaj kiun kolektis de la popolo la pordogardistoj,
22:5 kaj oni transdonu gxin en la manojn de la laborplenumantoj, kiuj havis komision en la domo de la Eternulo, por ke cxi tiuj donu gxin al la laborantoj en la domo de la Eternulo, por rebonigi la difektojn en la domo,
22:6 al la cxarpentistoj kaj konstruistoj kaj masonistoj, kaj por acxeti lignon kaj cxirkauxhakitajn sxtonojn por la rebonigo de la domo;
22:7 sed oni ne postulu de ili kalkulan raporton pri la mono, transdonita en iliajn manojn, cxar ili devas labori konfidate.
22:8 Kaj la cxefpastro HXilkija diris al la skribisto SXafan:Libron de la instruo mi trovis en la domo de la Eternulo. Kaj HXilkija donis la libron al SXafan, kaj li gxin legis.
22:9 Kaj la skribisto SXafan venis al la regxo kaj alportis al la regxo respondon, kaj diris:Viaj servantoj elsxutis la monon, kiu trovigxis en la domo, kaj donis gxin en la manojn de la laborplenumantoj en la domo de la Eternulo.
22:10 Kaj la skribisto SXafan raportis al la regxo, dirante:Libron donis al mi la pastro HXilkija. Kaj SXafan legis gxin antaux la regxo.
22:11 Kiam la regxo auxdis la vortojn de la libro de la instruo, li dissxiris siajn vestojn.
22:12 Kaj la regxo ordonis al la pastro HXilkija, kaj al Ahxikam, filo de SXafan, kaj al Ahxbor, filo de Mihxaja, kaj al la skribisto SXafan, kaj al Asaja, servanto de la regxo, dirante:
22:13 Iru, demandu la Eternulon por mi kaj por la popolo kaj por la tuta Judujo koncerne la vortojn de tiu trovita libro; cxar granda estas la kolero de la Eternulo, ekflaminta kontraux ni pro tio, ke niaj patroj ne obeis la vortojn de tiu libro, por plenumi cxion, kio estas skribita por ni.
22:14 Kaj iris la pastro HXilkija kaj Ahxikam kaj Ahxbor kaj SXafan kaj Asaja al la profetino HXulda, edzino de SXalum, filo de Tikva, filo de HXarhxas, la vestogardisto (sxi logxis en Jerusalem, en la dua parto); kaj ili parolis kun sxi.
22:15 Kaj sxi diris al ili :Tiele diras la Eternulo, Dio de Izrael:Diru al la homo, kiu sendis vin al mi:
22:16 Tiele diras la Eternulo:Jen Mi venigos malfelicxon sur cxi tiun lokon kaj sur gxiajn logxantojn, cxiujn vortojn de la libro, kiun legis la regxo de Judujo.
22:17 Pro tio, ke ili Min forlasis kaj incensis al aliaj dioj, kolerigante Min per cxiuj faroj de siaj manoj, ekflamis Mia kolero kontraux cxi tiu loko kaj ne estingigxos.
22:18 Sed koncerne la regxon de Judujo, kiu sendis vin, por demandi la Eternulon, diru al li jene:Tiele diras la Eternulo, Dio de Izrael, pri la vortoj, kiujn vi auxdis:
22:19 CXar via koro moligxis kaj vi humiligxis antaux la Eternulo, kiam vi auxdis, kion Mi diris pri cxi tiu loko kaj pri gxiaj logxantoj, ke ili farigxos ruinajxo kaj malbenajxo, kaj vi dissxiris viajn vestojn kaj ploris antaux Mi, tial Mi ankaux auxskultis vin, diras la Eternulo.
22:20 Pro tio jen Mi alkolektos vin al viaj patroj, kaj vi iros en vian tombon en paco, kaj viaj okuloj ne vidos la tutan malfelicxon, kiun Mi venigos sur cxi tiun lokon. Kaj ili alportis la respondon al la regxo.
23:1 La regxo sendis, kaj oni kunvenigis al li cxiujn plejagxulojn de Judujo kaj Jerusalem.
23:2 Kaj la regxo iris en la domon de la Eternulo, kaj kune kun li cxiuj Judoj kaj cxiuj logxantoj de Jerusalem, kaj la pastroj kaj la profetoj kaj la tuta popolo, de la malgrandaj gxis la grandaj; kaj oni vocxlegis antaux ili cxiujn vortojn de la libro de interligo, kiu estis trovita en la domo de la Eternulo.
23:3 Kaj la regxo starigxis cxe la kolono, kaj faris interligon antaux la Eternulo, por sekvi la Eternulon kaj observi Liajn ordonojn kaj Liajn atestojn kaj Liajn legxojn, per la tuta koro kaj per la tuta animo, por restarigi la vortojn de tiu interligo, skribitajn en tiu libro. Kaj la tuta popolo aligxis al la interligo.
23:4 Kaj la regxo ordonis al la cxefpastro HXilkija kaj al la duagradaj pastroj kaj al la pordogardistoj, ke oni elportu el la templo de la Eternulo cxiujn objektojn, faritajn por Baal kaj por Asxtar kaj por la tuta armeo de la cxielo; kaj oni forbruligis ilin ekster Jerusalem sur la kampo Kidron, kaj oni forportis ilian cindron en Bet-Elon.
23:5 Kaj li forigis la idolpastrojn, kiujn starigis la regxoj de Judujo, por incensi sur la altajxoj en la urboj de Judujo kaj en la cxirkauxajxo de Jerusalem, kaj tiujn, kiuj incensadis al Baal, al la suno, al la luno, al la stelaroj, kaj al la tuta armeo de la cxielo.
23:6 Kaj li elportigis la sanktan stangon el la domo de la Eternulo ekster Jerusalemon al la torento Kidron; kaj oni forbruligis gxin cxe la torento Kidron kaj disfrotis gxin gxis cindreco, kaj oni jxetis la cindron sur la tombejon de la simpla popolo.
23:7 Kaj li detruis la domojn de malcxastistoj, kiuj estis cxe la domo de la Eternulo kaj en kiuj la virinoj teksadis tendojn por Asxtar.
23:8 Kaj li venigis cxiujn pastrojn el la urboj de Judujo, kaj malpurigis la altajxojn, sur kiuj la pastroj incensadis, de Geba gxis Beer-SXeba; kaj li detruis la altajxojn cxe la pordegoj; tiun, kiu estis antaux la pordego de la urbestro Josuo, kaj tiun, kiu estis maldekstre cxe la enirado en la urbon.
23:9 Tamen la pastroj de la altajxoj ne oferadis sur la altaro de la Eternulo en Jerusalem, sed ili mangxadis macojn kune kun siaj fratoj.
23:10 Kaj li malpurigis ankaux Tofeton, kiu estis en la valo de la filoj de Hinom, por ke neniu trairigu sian filon aux sian filinon tra fajro al Molehx.
23:11 Kaj li forigis la cxevalojn, kiujn la regxoj de Judujo starigis al la suno cxe la enirejo de la domo de la Eternulo, apud la cxambro de la euxnuko Netan-Melehx en Parvarim, kaj la cxarojn de la suno li forbruligis per fajro.
23:12 Kaj la altarojn, kiuj estis sur la tegmento de la supra cxambro de Ahxaz, kiujn faris la regxoj de Judujo, kaj la altarojn, kiujn faris Manase en la du kortoj de la domo de la Eternulo, la regxo detruis, kaj li kuris de tie kaj jxetis ilian cindron en la torenton Kidron.
23:13 Ankaux la altajxojn, kiuj estis antaux Jerusalem, dekstre de la monto de pereo, kaj kiujn arangxis Salomono, regxo de Izrael, por Asxtar,  abomenindajxo de la Cidonanoj, kaj por Kemosx, abomenindajxo de la Moabidoj,  kaj por Milkom, abomenindajxo de la Amonidoj, la regxo malpurigis.
23:14 Kaj li disrompis la statuojn kaj dehakis la sanktajn stangojn, kaj plenigis ilian lokon per ostoj de homoj.
23:15 Ankaux la altaron, kiu estis en Bet-El, kaj la altajxon, kiun arangxis Jerobeam, filo de Nebat, kiu pekigis Izraelon, ankaux tiun altaron kaj la altajxon li detruis, kaj li forbruligis la altajxon kaj faris el gxi polvon kaj forbruligis la sanktan stangon.
23:16 Josxija sin turnis, kaj ekvidis la tombojn, kiuj estis tie sur la monto, kaj li sendis, kaj prenigis la ostojn el la tomboj kaj forbruligis ilin sur la altaro kaj malpurigis gxin, konforme al la vorto de la Eternulo,  kiun proklamis tiu homo de Dio, kiu antauxdiris tiun farigxon.
23:17 Kaj li diris:Kio estas tiu monumento, kiun mi vidas? Kaj la logxantoj de la urbo diris al li:Tio estas la tombo de la homo de Dio, kiu venis el Judujo, kaj antauxdiris tiujn farojn, kiujn vi faris koncerne la altaron de Bet-El.
23:18 Kaj li diris:Lasu lin kusxi, neniu tusxu liajn ostojn. Tiamaniere liaj ostoj estis savitaj kun la ostoj de la profeto, kiu venis el Samario.
23:19 Ankaux cxiujn domojn de la altajxoj, kiuj estis en la urboj de Samario kaj kiujn konstruis la regxoj de Izrael, por inciti la Eternulon, Josxija detruis, kaj agis kun ili simile al tio, kion li faris en Bet-El.
23:20 Kaj li bucxis cxiujn pastrojn de la altajxoj, kiuj tie estis, sur la altaroj, kaj bruligis sur ili homajn ostojn; kaj li revenis en Jerusalemon.
23:21 Kaj la regxo ordonis al la tuta popolo, dirante:Faru Paskon al la Eternulo, via Dio, kiel estas skribite en tiu libro de la interligo.
23:22 CXar simila Pasko ne estis farita de post la tempo de la jugxistoj,  kiuj jugxadis Izraelon, kaj en la tuta tempo de la regxoj de Izrael kaj de la regxoj de Judujo;
23:23 nur en la dek-oka jaro de la regxo Josxija estis farita tiu Pasko al la Eternulo en Jerusalem.
23:24 Kaj la auxguristojn kaj la sorcxistojn kaj la domajn diojn kaj la idolojn kaj cxiujn abomenindajxojn, kiuj montrigxis en la Juda lando kaj en Jerusalem, Josxija ekstermis, por plenumi la vortojn de la instruo,  skribitajn en la libro, kiun la pastro HXilkija trovis en la domo de la Eternulo.
23:25 Ne estis antaux li regxo simila al li, kiu turnis sin al la Eternulo per sia tuta koro kaj per sia tuta animo kaj per sia tuta forto, konforme al la tuta instruo de Moseo; kaj post li ne aperis simila al li.
23:26 Tamen la Eternulo ne deturnis Sin de la granda furiozo de Sia kolero,  per kiu Lia kolero ekflamis kontraux Judujo pro cxiuj incitoj, per kiuj incitis Lin Manase.
23:27 Kaj la Eternulo diris:Ankaux Judujon Mi forigos de antaux Mia vizagxo,  kiel Mi forigis Izraelon, kaj Mi forpusxos cxi tiun urbon, kiun Mi elektis,  Jerusalemon, kaj la domon, pri kiu Mi diris, ke Mia nomo tie estos.
23:28 La cetera historio de Josxija, kaj cxio, kion li faris, estas priskribitaj en la libro de kroniko de la regxoj de Judujo.
23:29 En lia tempo Faraono Nehxo, regxo de Egiptujo, iris kontraux la regxon de Asirio al la rivero Euxfrato. La regxo Josxija iris renkonte al li, kaj cxi tiu mortigis lin en Megido, kiam li ekvidis lin.
23:30 Kaj liaj servantoj forveturigis lin mortintan el Megido kaj venigis lin en Jerusalemon kaj enterigis lin en lia tombo. Kaj la popolo de la lando prenis Jehoahxazon, filon de Josxija, kaj sanktoleis lin kaj faris lin regxo anstataux lia patro.
23:31 La agxon de dudek tri jaroj havis Jehoahxaz, kiam li farigxis regxo,  kaj tri monatojn li regxis en Jerusalem. La nomo de lia patrino estis HXamutal, filino de Jeremia, el Libna.
23:32 Li agadis malbone antaux la Eternulo, tiel same kiel agadis liaj patroj.
23:33 Kaj Faraono Nehxo malliberigis lin en Ribla en la lando HXamat, por ke li ne regxu en Jerusalem, kaj li metis sur la landon monpunon de cent kikaroj da argxento kaj unu kikaro da oro.
23:34 Kaj Faraono Nehxo ekregxigis Eljakimon, filon de Josxija, anstataux lia patro Josxija, kaj sxangxis lian nomon je Jehojakim; sed Jehoahxazon li prenis kaj venigis en Egiptujon, kaj tie li mortis.
23:35 La argxenton kaj oron Jehojakim donis al Faraono; sed li metis tion sur la landon, ke oni donu la argxenton laux la ordono de Faraono:de cxiu laux taksado li prenis la argxenton kaj la oron de la popolo de la lando, por doni al Faraono Nehxo.
23:36 La agxon de dudek kvin jaroj havis Jehojakim, kiam li farigxis regxo,  kaj dek unu jarojn li regxis en Jerusalem. La nomo de lia patrino estis Zebuda, filino de Pedaja, el Ruma.
23:37 Li agadis malbone antaux la Eternulo, tiel same, kiel agadis liaj patroj.
24:1 En lia tempo venis Nebukadnecar, regxo de Babel; kaj Jehojakim estis lia subulo dum tri jaroj, sed poste li defalis de li.
24:2 La Eternulo sendis sur lin hordojn da HXaldeoj, hordojn da Sirianoj,  hordojn da Moabidoj, kaj hordojn da Amonidoj, sendis ilin sur Judujon, por pereigi gxin, konforme al la vorto de la Eternulo, kiun Li diris per Siaj servantoj, la profetoj.
24:3 Sed laux la ordono de la Eternulo tio farigxis al Judujo, por forpusxi gxin de antaux Lia vizagxo pro la pekoj de Manase, pro cxio, kion li faris;
24:4 ankaux pro la senkulpa sango, kiun li versxis, plenigante Jerusalemon per senkulpa sango, la Eternulo ne volis pardoni.
24:5 La cetera historio de Jehojakim, kaj cxio, kion li faris, estas priskribitaj en la libro de kroniko de la regxoj de Judujo.
24:6 Kaj Jehojakim ekdormis kun siaj patroj, kaj anstataux li ekregxis lia filo Jehojahxin.
24:7 La regxo de Egiptujo ne eliris plu el sia lando, cxar la regxo de Babel forprenis cxion, kio apartenis al la regxo de Egiptujo, de la torento de Egiptujo gxis la rivero Euxfrato.
24:8 La agxon de dek ok jaroj havis Jehojahxin, kiam li farigxis regxo, kaj tri monatojn li regxis en Jerusalem. La nomo de lia patrino estis Nehxusxta,  filino de Elnatan, el Jerusalem.
24:9 Li agadis malbone antaux la Eternulo, tiel same, kiel agadis lia patro.
24:10 En tiu tempo la servantoj de Nebukadnecar, regxo de Babel, iris kontraux Jerusalemon, kaj oni komencis siegxi la urbon.
24:11 Kaj Nebukadnecar, regxo de Babel, venis al la urbo, kiam liaj servantoj gxin siegxis.
24:12 Kaj Jehojahxin, regxo de Judujo, eliris al la regxo de Babel, li kaj lia patrino kaj liaj servantoj kaj liaj altranguloj kaj liaj korteganoj; kaj la regxo de Babel prenis lin en la oka jaro de sia regxado.
24:13 Kaj li elprenis el tie cxiujn trezorojn de la domo de la Eternulo kaj la trezorojn de la regxa domo, kaj li disrompis cxiujn orajn vazojn, kiujn Salomono, regxo de Izrael, faris en la templo de la Eternulo, kiel diris la Eternulo.
24:14 Kaj li forkondukis cxiujn Jerusalemanojn, cxiujn eminentulojn, cxiujn fortajn militistojn-dek mil estis forkondukitaj-kaj cxiujn artistojn kaj cxiujn forgxistojn; restis neniu krom la malricxa popolo de la lando.
24:15 Kaj li forkondukis Jehojahxinon en Babelon; kaj la patrinon de la regxo kaj la edzinojn de la regxo kaj liajn korteganojn kaj la potenculojn de la lando li forkondukis en kaptitecon el Jerusalem en Babelon.
24:16 Kaj cxiujn fortulojn, sep mil, kaj la artistojn kaj la forgxistojn,  mil, cxiujn bravajn militistojn, la regxo de Babel forkondukis en kaptitecon en Babelon.
24:17 Kaj la regxo de Babel faris regxo anstataux li lian onklon Matanja, kaj sxangxis lian nomon je Cidkija.
24:18 La agxon de dudek unu jaroj havis Cidkija, kiam li farigxis regxo, kaj dek unu jarojn li regxis en Jerusalem. La nomo de lia patrino estis HXamutal,  filino de Jeremia, el Libna.
24:19 Li agadis malbone antaux la Eternulo, tiel same, kiel agadis Jehojakim.
24:20 CXar la kolero de la Eternulo estis kontraux Jerusalem kaj kontraux Judujo, gxis Li forjxetis ilin de antaux Sia vizagxo. Kaj Cidkija defalis de la regxo de Babel.
25:1 En la nauxa jaro de lia regxado, en la deka monato, en la deka tago de la monato, venis Nebukadnecar, regxo de Babel, li kaj lia tuta militistaro,  kontraux Jerusalemon, kaj eksiegxis gxin, kaj oni konstruis cxirkaux gxi bastionojn.
25:2 Kaj la urbo restis siegxata gxis la dek-unua jaro de la regxo Cidkija.
25:3 En la nauxa tago de la kvara monato, kiam la malsato tiel fortigxis en la urbo, ke la popolo de la lando ne havis panon,
25:4 tiam oni faris enrompon en la urbon; kaj cxiuj militistoj forkuris en la nokto laux la vojo de la pordego inter la du muregoj apud la gxardeno de la regxo, kaj foriris laux la vojo al la stepo. Kaj la HXaldeoj staris cxirkaux la urbo.
25:5 Kaj la militistaro de la HXaldeoj postkuris la regxon kaj kuratingis lin sur la stepo de Jerihxo, kaj lia tuta militistaro diskuris for de li.
25:6 Kaj ili kaptis la regxon kaj forkondukis lin al la regxo de Babel en Riblan, kaj oni faris pri li jugxon.
25:7 La filojn de Cidkija oni bucxis antaux liaj okuloj, kaj al Cidkija oni blindigis liajn okulojn, kaj oni ligis lin per kupraj katenoj kaj forkondukis lin en Babelon.
25:8 En la kvina monato, en la sepa tago de la monato, tio estas en la dek-  nauxa jaro de la regxo Nebukadnecar, regxo de Babel, venis Nebuzaradan, estro de la korpogardistoj, servanto de la regxo de Babel, en Jerusalemon.
25:9 Kaj li forbruligis la domon de la Eternulo kaj la domon de la regxo kaj cxiujn domojn de Jerusalem; cxiujn grandajn domojn li forbruligis per fajro.
25:10 Kaj la muregojn de Jerusalem cxirkauxe detruis la tuta militistaro de la HXaldeoj, kiu estis kun la estro de la korpogardistoj.
25:11 La ceteran popolon, kiu restis en la urbo, kaj la transkurintojn, kiuj transkuris al la regxo de Babel, kaj la ceteran popolamason forkondukis Nebuzaradan, la estro de la korpogardistoj.
25:12 Sed iom el la malricxuloj de la lando la estro de la korpogardistoj restigis, ke ili estu vinberistoj kaj terkultivistoj.
25:13 La kuprajn kolonojn, kiuj estis en la domo de la Eternulo, kaj la bazajxojn kaj la kupran maron, kiuj estis en la domo de la Eternulo, la HXaldeoj disrompis kaj forportis ilian kupron en Babelon.
25:14 Kaj la potojn kaj la sxovelilojn kaj la trancxilojn kaj la kulerojn kaj cxiujn kuprajn vazojn, kiuj estis uzataj cxe la servado, ili forprenis.
25:15 Kaj la karbujojn kaj la aspergajn kalikojn, kiuj estis aux el oro aux el argxento, prenis la estro de la korpogardistoj.
25:16 Koncerne la du kolonojn, la unu maron, kaj la bazajxojn, kiujn faris Salomono por la domo de la Eternulo:la kvanto de la kupro en cxiuj tiuj iloj estis nemezurebla.
25:17 La alton de dek ok ulnoj havis unu kolono; la kapitelo sur gxi estis kupra, kaj la alto de la kapitelo estis tri ulnoj, kaj cxirkaux la kapitelo estis kradajxo kaj granatoj, cxio el kupro; tiel same estis cxe la dua kolono, ankaux kun kradajxo.
25:18 Kaj la estro de la korpogardistoj prenis la cxefpastron Seraja kaj la duan pastron Cefanja kaj la tri pordogardistojn.
25:19 Kaj el la urbo li prenis unu korteganon, kiu estis super la militistoj,  kaj kvin virojn el la adjutantoj de la regxo, kiuj trovigxis en la urbo, kaj la skribiston de la militestro, kiu enregistradis la militistojn el la popolo de la lando, kaj sesdek homojn el la popolo de la lando, kiuj trovigxis en la urbo.
25:20 Ilin prenis Nebuzaradan, la estro de la korpogardistoj, kaj forkondukis al la regxo de Babel en Riblan.
25:21 Kaj la regxo de Babel frapis ilin kaj mortigis ilin en Ribla, en la lando HXamat. Tiamaniere Jehuda estis elhejmigita el sia lando.
25:22 Super la popolo, kiu restis en la Juda lando kaj kiun restigis Nebukadnecar, regxo de Babel, li estrigis super ili Gedaljan, filon de Ahxikam, filo de SXafan.
25:23 Kiam cxiuj militestroj, ili kaj iliaj homoj, auxdis, ke la regxo de Babel estrigis Gedaljan, ili venis al Gedalja en Micpan, nome:Isxmael, filo de Netanja, kaj Johxanan, filo de Kareahx, kaj Seraja, filo de Tanhxumet,  Netofaano, kaj Jaazanja, filo de Maahxatano, ili kaj iliaj homoj.
25:24 Kaj Gedalja jxuris al ili kaj al iliaj homoj, kaj diris al ili:Ne timu esti subuloj de la HXaldeoj; logxu en la lando kaj servu al la regxo de Babel, kaj estos al vi bone.
25:25 Sed en la sepa monato venis Isxmael, filo de Netanja, filo de Elisxama,  el la regxa idaro, kune kun dek viroj, kaj ili frapis Gedaljan, kaj li mortis, ankaux la Judojn kaj la HXaldeojn, kiuj estis kun li en Micpa.
25:26 Tiam levigxis la tuta popolo, de la malgrandaj gxis la grandaj, kaj ankaux la militestroj, kaj ili foriris en Egiptujon, cxar ili timis la HXaldeojn.
25:27 En la tridek-sepa jaro post la elpatrujigo de Jehojahxin, regxo de Judujo, en la dek-dua monato, en la dudek-sepa tago de la monato, Evil-  Merodahx, regxo de Babel, en la jaro de sia regxigxo levis la kapon de Jehojahxin, regxo de Judujo, el la malliberejo;
25:28 kaj li parolis kun li afable, kaj starigis lian tronon pli alte ol la tronoj de la aliaj regxoj, kiuj estis cxe li en Babel;
25:29 kaj li sxangxis liajn vestojn de malliberejo; kaj li mangxadis cxiam cxe li dum sia tuta vivo;
25:30 kaj liaj vivrimedoj, vivrimedoj konstantaj, estis donataj al li de la regxo cxiutage dum lia tuta vivo.


Next: 1 Chronicles

1:1 Adam, Set, Enosx,
1:2 Kenan, Mahalalel, Jared,
1:3 HXanohx, Metusxelahx, Lemehx,
1:4 Noa, SXem, HXam, kaj Jafet.
1:5 La filoj de Jafet:Gomer, Magog, Madaj, Javan, Tubal, Mesxehx, kaj Tiras.
1:6 La filoj de Gomer:Asxkenaz, Rifat, kaj Togarma.
1:7 La filoj de Javan:Elisxa, Tarsxisx, Kitim, kaj Dodanim.
1:8 La filoj de HXam:Kusx, Micraim, Put, kaj Kanaan.
1:9 La filoj de Kusx:Seba, HXavila, Sabta, Raama, kaj Sabtehxa. La filoj de Raama:SXeba kaj Dedan.
1:10 Kusx naskigis ankaux Nimrodon; cxi tiu komencis esti potenculo sur la tero.
1:11 Micraim naskigis la Ludidojn, la Anamidojn, la Lehabidojn, la Naftuhxidojn,
1:12 la Patrusidojn, la Kasluhxidojn (de kiuj devenis la Filisxtoj), kaj la Kaftoridojn.
1:13 De Kanaan naskigxis Cidon, lia unuenaskito, kaj HXet,
1:14 la Jebusidoj, la Amoridoj, la Girgasxidoj,
1:15 la HXividoj, la Arkidoj, la Sinidoj,
1:16 la Arvadidoj, la Cemaridoj, la HXamatidoj.
1:17 La filoj de SXem:Elam, Asxur, Arpahxsxad, Lud, Aram, Uc, HXul, Geter,  kaj Mesxehx.
1:18 De Arpahxsxad naskigxis SXelahx, de SXelahx naskigxis Eber.
1:19 Al Eber naskigxis du filoj:la nomo de unu estis Peleg, cxar en lia tempo estis dividita la tero; la nomo de lia frato estis Joktan.
1:20 De Joktan naskigxis Almodad, SXelef, HXacarmavet, Jerahx,
1:21 Hadoram, Uzal, Dikla,
1:22 Ebal, Abimael, SXeba,
1:23 Ofir, HXavila, kaj Jobab. CXiuj cxi tiuj estis la filoj de Joktan.
1:24 SXem, Arpahxsxad, SXelahx,
1:25 Eber, Peleg, Reu,
1:26 Serug, Nahxor, Terahx,
1:27 Abram (tio estas Abraham).
1:28 La filoj de Abraham:Isaak kaj Isxmael.
1:29 Jen estas ilia genealogio:de Isxmael, la unuenaskito Nebajot, poste Kedar, Adbeel, Mibsam,
1:30 Misxma, Duma, Masa, HXadad, Tema,
1:31 Jetur, Nafisx, kaj Kedma. Tio estas la filoj de Isxmael.
1:32 La filoj de Ketura, kromvirino de Abraham, kiujn sxi naskis:Zimran,  Joksxan, Medan, Midjan, Jisxbak, kaj SXuahx. Kaj la filoj de Joksxan estis SXeba kaj Dedan.
1:33 La filoj de Midjan:Efa, Efer, HXanohx, Abida, kaj Eldaa. CXiuj cxi tiuj estis la filoj de Ketura.
1:34 Abraham naskigis Isaakon. La filoj de Isaak:Esav kaj Izrael.
1:35 La filoj de Esav:Elifaz, Reuel, Jeusx, Jalam, kaj Korahx.
1:36 La filoj de Elifaz:Teman, Omar, Cefi, Gatam, Kenaz, Timna, kaj Amalek.
1:37 La filoj de Reuel:Nahxat, Zerahx, SXama, kaj Miza.
1:38 La filoj de Seir:Lotan, SXobal, Cibeon, Ana, Disxon, Ecer, kaj Disxan.
1:39 La filoj de Lotan:HXori kaj Homam; la fratino de Lotan estis Timna.
1:40 La filoj de SXobal:Aljan, Manahxat, Ebal, SXefi, kaj Onam. La filoj de Cibeon:Aja kaj Ana.
1:41 La filoj de Ana:Disxon. La filoj de Disxon:HXamran, Esxban, Jitran, kaj Keran.
1:42 La filoj de Ecer:Bilhan, Zaavan, kaj Jaakan. La filoj de Disxan:Uc kaj Aran.
1:43 Jen estas la regxoj, kiuj regxis en la lando de Edom, antaux ol aperis regxo cxe la Izraelidoj:Bela, filo de Beor; la nomo de lia urbo estis Dinhaba.
1:44 Kaj Bela mortis, kaj anstataux li ekregxis Jobab, filo de Zerahx, el Bocra.
1:45 Kaj Joab mortis, kaj anstataux li ekregxis HXusxam, el la lando de la Temanidoj.
1:46 Kaj HXusxam mortis, kaj anstataux li ekregxis Hadad, filo de Bedad, kiu venkobatis la Midjanidojn sur la kampo de Moab; la nomo de lia urbo estis Avit.
1:47 Kaj Hadad mortis, kaj anstataux li ekregxis Samla el Masreka.
1:48 Kaj Samla mortis, kaj anstataux li ekregxis SXaul el Rehxobot cxe la Rivero.
1:49 Kaj SXaul mortis, kaj anstataux li ekregxis Baal-HXanan, filo de Ahxbor.
1:50 Kaj Baal-HXanan mortis, kaj anstataux li ekregxis Hadad; la nomo de lia urbo estis Pai; la nomo de lia edzino estis Mehetabel, filino de Matred,  filino de Me-Zahab.
1:51 Kaj Hadad mortis. Tiam la cxefoj de Edom estis:cxefo Timna, cxefo Alva,  cxefo Jetet,
1:52 cxefo Oholibama, cxefo Ela, cxefo Pinon,
1:53 cxefo Kenaz, cxefo Teman, cxefo Mibcar,
1:54 cxefo Magdiel, cxefo Iram. Tio estas la cxefoj de Edom.
2:1 Jen estas la filoj de Izrael:Ruben, Simeon, Levi, Jehuda, Isahxar,  Zebulun,
2:2 Dan, Jozef, Benjamen, Naftali, Gad, kaj Asxer.
2:3 La filoj de Jehuda:Er, Onan, kaj SXela, tri naskigxis al li de Bat-SXua,  la Kanaanidino. Er, la unuenaskito de Jehuda, estis malbona antaux la Eternulo, kaj Li mortigis lin.
2:4 Kaj lia bofilino Tamar naskis al li Perecon kaj Zerahxon. La nombro de cxiuj filoj de Jehuda estis kvin.
2:5 La filoj de Perec:HXecron kaj HXamul.
2:6 La filoj de Zerahx:Zimri, Etan, Heman, Kalkol, kaj Dara; da ili cxiuj estis kvin.
2:7 La filoj de Karmi:Ahxan, kiu malgxojigis Izraelon, pekinte kontraux anatemajxo.
2:8 La filoj de Etan:Azarja.
2:9 La filoj de HXecron, kiuj naskigxis al li:Jerahxmeel, Ram, kaj Kelubaj.
2:10 Ram naskigis Aminadabon; Aminadab naskigis Nahxsxonon, princon de la idoj de Jehuda;
2:11 Nahxsxon naskigis Salman; Salma naskigis Boazon;
2:12 Boaz naskigis Obedon; Obed naskigis Jisxajon;
2:13 Jisxaj naskigis sian unuenaskiton Eliab, la dua estis Abinadab, la tria estis SXimea,
2:14 la kvara estis Netanel, la kvina estis Radaj,
2:15 la sesa estis Ocem, la sepa estis David.
2:16 Iliaj fratinoj estis:Ceruja kaj Abigail. La filoj de Ceruja estis:Abisxaj, Joab, kaj Asahel-tri.
2:17 Abigail naskis Amasan; la patro de Amasa estis Jeter, Isxmaelido.
2:18 Kaleb, filo de HXecron, naskigis de sia edzino Azuba kaj de Jeriot; jen estas sxiaj filoj:Jesxer, SXobab, kaj Ardon.
2:19 Kiam mortis Azuba, Kaleb prenis al si Efratan, kaj sxi naskis al li HXuron.
2:20 HXur naskigis Urin; kaj Uri naskigis Becalelon.
2:21 Poste HXecron envenis al la filino de Mahxir, patro de Gilead; li prenis sxin, kiam li havis la agxon de sesdek jaroj, kaj sxi naskis al li Segubon.
2:22 Segub naskigis Jairon, kaj li havis dudek tri urbojn en la lando Gilead.
2:23 Sed la Gesxuranoj kaj Sirianoj forprenis de ili la Vilagxojn de Jair,  Kenaton kaj gxiajn dependajxojn, sesdek urbetojn. CXiuj cxi tiuj estis la filoj de Mahxir, patro de Gilead.
2:24 Post la morto de HXecron en Kaleb-Efrata la edzino de HXecron, Abija,  naskis al li Asxhxuron, la fondinton de Tekoa.
2:25 La filoj de Jerahxmeel, unuenaskito de HXecron, estis:la unuenaskito Ram, poste Buna, Oren, Ocem, kaj Ahxija.
2:26 Jerahxmeel havis ankaux alian edzinon, sxia nomo estis Atara; sxi estis la patrino de Onam.
2:27 La filoj de Ram, la unuenaskito de Jerahxmeel, estis:Maac, Jamin, kaj Eker.
2:28 La filoj de Onam estis:SXamaj kaj Jada. La filoj de SXamaj estis:Nadab kaj Abisxur.
2:29 La nomo de la edzino de Abisxur estis Abihxail; sxi naskis al li Ahxbanon kaj Molidon.
2:30 La filoj de Nadab estis:Seled kaj Apaim. Seled mortis sen infanoj.
2:31 La filo de Apaim estis Jisxei. La filo de Jisxei estis SXesxan. La filo de SXesxan estis Ahxlaj.
2:32 La filoj de Jada, frato de SXamaj, estis:Jeter kaj Jonatan. Jeter mortis sen infanoj.
2:33 La filoj de Jonatan estis:Pelet kaj Zaza. Tio estis la idoj de Jerahxmeel.
2:34 SXesxan ne havis filojn, sed nur filinojn. SXesxan havis sklavon Egipton, kies nomo estis Jarhxa;
2:35 kaj SXesxan donis sian filinon kiel edzinon al sia sklavo Jarhxa, kaj sxi naskis al li Atajon.
2:36 Ataj naskigis Natanon; kaj Natan naskigis Zabadon.
2:37 Zabad naskigis Eflalon; kaj Eflal naskigis Obedon.
2:38 Obed naskigis Jehun, kaj Jehu naskigis Azarjan.
2:39 Azarja naskigis HXelecon; kaj HXelec naskigis Eleasan.
2:40 Eleasa naskigis Sismajon; kaj Sismaj naskigis SXalumon.
2:41 SXalum naskigis Jekamjan; kaj Jekamja naskigis Elisxaman.
2:42 La filoj de Kaleb, frato de Jerahxmeel:lia unuenaskito Mesxa, kiu estis la fondinto de Zif; kaj la filoj de Maresxa, fondinto de HXebron.
2:43 La filoj de HXebron:Korahx, Tapuahx, Rekem, kaj SXema.
2:44 SXema naskigis Rahxamon, fondinton de Jorkeam; kaj Rekem naskigis SXamajon.
2:45 La filo de SXamaj estis Maon; kaj Maon estis la fondinto de Bet-Cur.
2:46 Kaj Efa, kromvirino de Kaleb, naskis HXaranon, Mocan, kaj Gazezon; kaj HXaran naskigis Gazezon.
2:47 La filoj de Jedaj estis:Regem, Jotam, Gesxan, Pelet, Efa, kaj SXaaf.
2:48 Maahxa, kromvirino de Kaleb, naskis SXeberon kaj Tirhxanan.
2:49 SXi naskis ankaux SXaafon, la fondinton de Madmana, SXevan, la fondinton de Mahxbena kaj la fondinton de Gibea. La filino de Kaleb estis Ahxsa.
2:50 Tio estis la idoj de Kaleb:la filo de HXur, unuenaskito de Efrata:SXobal, fondinto de Kirjat-Jearim,
2:51 Salma, fondinto de Bet-Lehxem, HXaref, fondinto de Bet-Gader.
2:52 SXobal, fondinto de Kirjat-Jearim, havis la filojn:Haroe, duono de la Menuhxot.
2:53 La familioj de Kirjat-Jearim estis:la Jetridoj, la Putidoj, la SXumatidoj, la Misxraidoj. De cxi tiuj devenis la Coreaidoj kaj la Esxtaolidoj.
2:54 La idoj de Salma:la Bet-Lehxemanoj, la Netofaanoj, la Atrotanoj de la domo de Joab, la duono de la Manahxatanoj, la Coreanoj;
2:55 kaj la familioj de la skribistoj, kiuj logxis en Jabec, la Tiratidoj,  SXimeatidoj, kaj Suhxatidoj; tio estis la Kenidoj, kiuj devenis de HXamat, la fondinto de Bet-Rehxab.
3:1 Jen estas la filoj de David, kiuj naskigxis al li en HXebron:la unuenaskito Amnon, de la Jizreelanino Ahxinoam; la dua estis Daniel, de la Karmelanino Abigail;
3:2 la tria estis Absxalom, filo de Maahxa, filino de Talmaj, regxo de Gesxur; la kvara estis Adonija, filo de HXagit;
3:3 la kvina estis SXefatja, de Abital; la sesa estis Jitream, de lia edzino Egla;
3:4 ses naskigxis al li en HXebron. Li regxis tie sep jarojn kaj ses monatojn; kaj tridek tri jarojn li regxis en Jerusalem.
3:5 Kaj jen estas tiuj, kiuj naskigxis al li en Jerusalem:SXimea, SXobab,  Natan, Salomono-cxi tiuj kvar de Bat-SXua, filino de Amiel;
3:6 Jibhxar, Elisxama, Elifelet,
3:7 Noga, Nefeg, Jafia,
3:8 Elisxama, Eljada, kaj Elifelet-naux.
3:9 Tio estas cxiuj filoj de David, krom la filoj de kromvirinoj; kaj ilia fratino estis Tamar.
3:10 La filo de Salomono estis Rehxabeam; la filo de cxi tiu estis Abija; la filo de cxi tiu:Asa; la filo de cxi tiu:Jehosxafat;
3:11 la filo de cxi tiu:Joram; la filo de cxi tiu:Ahxazja; la filo de cxi tiu:Joasx;
3:12 la filo de cxi tiu:Amacja; la filo de cxi tiu:Azarja; la filo de cxi tiu:Jotam;
3:13 la filo de cxi tiu:Ahxaz; la filo de cxi tiu:HXizkija; la filo de cxi tiu:Manase;
3:14 la filo de cxi tiu:Amon; la filo de cxi tiu:Josxija.
3:15 La filoj de Josxija estis:la unuenaskito Johxanan, la dua Jehojakim, la tria Cidkija, la kvara SXalum.
3:16 La filoj de Jehojakim:lia filo Jehxonja, lia filo Cidkija.
3:17 La filoj de Jehxonja:Asir, lia filo SXealtiel,
3:18 Malkiram, Pedaja, SXenacar, Jekamja, HXosxama, kaj Nedabja.
3:19 La filoj de Pedaja:Zerubabel kaj SXimei. La filoj de Zerubabel:Mesxulam,  HXananja; ilia fratino estis SXelomit;
3:20 ankaux cxi tiuj kvin:HXasxuba, Ohel, Berehxja, HXasadja, kaj Jusxab-  HXesed.
3:21 La idoj de HXananja:Pelatja kaj Jesxaja; la filoj de Refaja, la filoj de Arnan, la filoj de Obadja, la filoj de SXehxanja.
3:22 La filo de SXehxanja estis SXemaja; la filoj de SXemaja:HXatusx, Jigal,  Bariahx, Nearja, kaj SXafat-ses.
3:23 La filoj de Nearja:Eljoenaj, HXizkija, kaj Azrikam-tri.
3:24 La filoj de Eljoenaj:Hodavja, Eljasxib, Pelaja, Akub, Johxanan, Delaja,  kaj Anani-sep.
4:1 La filoj de Jehuda estis:Perec, HXecron, Karmi, HXur, kaj SXobal.
4:2 Reaja, filo de SXobal, naskigis Jahxaton; Jahxat naskigis Ahxumajon kaj Lahadon; tio estas la familioj de la Coreaidoj.
4:3 Kaj jen estas la domanaro de Etam:Jizreel, Jisxma, Jidbasx; la nomo de ilia fratino estis Haclelponi;
4:4 kaj Penuel, la fondinto de Gedor, kaj Ezer, la fondinto de HXusxa. Tio estas la idoj de HXur, unuenaskito de Efrata, posedanto de Bet-Lehxem.
4:5 Asxhxur, fondinto de Tekoa, havis du edzinojn:HXela kaj Naara.
4:6 Naara naskis al li Ahxuzamon, HXeferon, Temnin, kaj Ahxasxtarin; tio estas la filoj de Naara;
4:7 la filoj de HXela estis:Ceret, Cohxar, kaj Etnan.
4:8 Koc naskigis Anubon, Cobeban, kaj la familiojn de Ahxarhxel, filo de Harum.
4:9 Jabec estis la plej estimata inter siaj fratoj. Lia patrino donis al li la nomon Jabec, cxar sxi diris:En malgxojo mi naskis.
4:10 Kaj Jabec vokis al Dio de Izrael, dirante:Ho, se Vi min benus kaj vastigus miajn limojn, kaj Via mano estus kun mi kaj forigus la malbonon, por ke mi ne havu aflikton! Kaj Dio plenumis tion, pri kio li petis.
4:11 Kelub, frato de SXuhxa, naskigis Mehxiron; cxi tiu estis la patro de Esxton.
4:12 Esxton naskigis Bet-Rafan, Paseahxon, kaj Tehxinan, fondinton de la urbo Nahxasx; tio estas la logxantoj de Rehxa.
4:13 La filoj de Kenaz estis:Otniel kaj Seraja; la filo de Otniel estis HXatat.
4:14 Meonotaj naskigis Ofran, kaj Seraja naskigis Joabon, fondinton de la Valo de CXarpentistoj; cxar ili estis cxarpentistoj.
4:15 La filoj de Kaleb, filo de Jefune:Iru, Ela, kaj Naam; la filo de Ela estis Kenaz.
4:16 La filoj de Jehalelel:Zif, Zifa, Tirja, kaj Asarel.
4:17 La filoj de Ezra:Jeter, Mered, Efer, kaj Jalon. SXi naskis Mirjamon,  SXamajon, kaj Jisxbahxon, la patron de Esxtemoa;
4:18 dum lia edzino la Judino naskis Jeredon, fondinton de Gedor, HXeberon,  fondinton de Sohxo, kaj Jekutielon, fondinton de Zanoahx. Tiuj estis la filoj de Bitja, filino de Faraono, kiun prenis Mered.
4:19 La filoj de la edzino de Hodija, fratino de Nahxam:la patro de Keila, la Garmano, kaj Esxtemoa, la Maahxatano.
4:20 La filoj de SXimon:Amnon, Rina, Ben-HXanan, kaj Tilon; la filoj de Jisxei:Zohxet kaj Ben-Zohxet.
4:21 La filoj de SXela, filo de Jehuda:Er, patro de Lehxa, kaj Lada, patro de Maresxa, kaj la familioj de la tolfaristoj el la domo de Asxbea;
4:22 kaj Jokim, kaj la logxantoj de Kozeba, kaj Joasx, kaj Saraf, kiuj estis sinjoroj en Moab kaj poste revenis en Bet-Lehxemon, laux antikvaj rakontoj.
4:23 Ili estis potistoj, kaj logxis inter gxardenoj kaj brutejoj; cxe la regxo ili tie logxis por liaj laboroj.
4:24 La filoj de Simeon:Nemuel, Jamin, Jarib, Zerahx, kaj SXaul.
4:25 La filo de cxi tiu estis SXalum; la filo de cxi tiu estis Mibsam; la filo de cxi tiu estis Misxma.
4:26 La filoj de Misxma:lia filo HXamuel, lia filo Zakur, lia filo SXimei.
4:27 SXimei havis dek ses filojn kaj ses filinojn; sed liaj fratoj ne havis multe da filoj, kaj ilia tuta parencaro ne tiel multigxis, kiel la idaro de Jehuda.
4:28 Ili logxis en Beer-SXeba, Molada, kaj HXacar-SXual,
4:29 en Bilha, Ecem, kaj Tolad,
4:30 en Betuel, HXorma, kaj Ciklag,
4:31 en Bet-Markabot, HXacar-Susim, Bet-Biri, kaj SXaaraim. Tio estis iliaj urboj gxis la regxado de David.
4:32 Iliaj vilagxoj estis:Etam, Ain, Rimon, Tohxen, kaj Asxan, kvin urboj;
4:33 kaj cxiuj iliaj vilagxoj, kiuj estis cxirkaux tiuj urboj, gxis Baal. Tie estis ilia logxloko, kaj ili havis apartan genealogian registron.
4:34 Kaj Mesxobab, Jamlehx, Josxa, filo de Amacja,
4:35 Joel, Jehu, filo de Josxibja, filo de Seraja, filo de Asiel,
4:36 Eljoenaj, Jaakoba, Jesxohxaja, Asaja, Adiel, Jesimiel, Benaja,
4:37 Ziza, filo de SXifi, filo de Alon, filo de Jedaja, filo de SXimri, filo de SXemaja.
4:38 CXi tiuj, cititaj laux iliaj nomoj, estis princoj en siaj familioj, kaj iliaj patrodomoj forte vastigxis.
4:39 Ili iris gxis Gedor, gxis la orienta flanko de la valo, por sercxi pasxtejon por siaj sxafoj;
4:40 kaj ili trovis pasxtejon grasan kaj bonan, kaj teron vastan, trankvilan,  kaj kvietan, cxar el la HXamidoj estis tiuj, kiuj tie logxis antauxe.
4:41 Kaj venis tiuj, kiuj jxus estas cititaj, en la tempo de HXizkija, regxo de Judujo, kaj disbatis iliajn tendojn, kaj ankaux la Meunojn, kiuj tie trovigxis, kaj ekstermis ilin por cxiam kaj eklogxis sur ilia loko, cxar tie estis pasxtejo por iliaj sxafoj.
4:42 Kaj el ili, el la idoj de Simeon, kvincent homoj iris al la monto Seir;  iliaj estroj estis Pelatja, Nearja, Refaja, kaj Uziel, filoj de Jisxei.
4:43 Kaj ili venkobatis la restintajn savigxintojn de Amalek kaj eklogxis tie por cxiam.
5:1 La filoj de Ruben, unuenaskito de Izrael. (Li estis la unuenaskito; sed kiam li malhonoris la liton de sia patro, lia unuenaskiteco estis fordonita al la filoj de Jozef, filo de Izrael, kaj li ne estis enskribita en la genealogian liston kiel unuenaskito;
5:2 Jehuda estis la plej potenca inter siaj fratoj, kaj la reganto devenis de li; sed la unuenaskiteco estis donita al Jozef.)
5:3 La filoj de Ruben, unuenaskito de Izrael:HXanohx, Palu, HXecron, kaj Karmi.
5:4 La idoj de Joel:lia filo estis SXemaja, lia filo estis Gog, lia filo estis SXimei,
5:5 lia filo estis Mihxa, lia filo estis Reaja, lia filo estis Baal,
5:6 lia filo estis Beera, kiun forkondukis en kaptitecon Tiglat-Pileser,  regxo de Asirio. Li estis princo de la Rubenidoj.
5:7 Kaj liaj fratoj, laux iliaj familioj, laux ilia genealogia listo,  estis:Jeiel, la cxefo, Zehxarja,
5:8 kaj Bela, filo de Azaz, filo de SXema, filo de Joel. Li logxis en Aroer,  gxis Nebo kaj Baal-Meon.
5:9 Oriente li logxis gxis la komenco de la dezerto cxe la rivero Euxfrato;  cxar ili havis multe da brutoj en la lando Gilead.
5:10 En la tempo de Saul ili militis kontraux la Hagaridoj, kaj cxi tiuj enfalis en iliajn manojn; kaj ili eklogxis en la tendoj de tiuj en la tuta orienta parto de Gilead.
5:11 La idoj de Gad logxis apude de ili, en la lando Basxan, gxis Salhxa;
5:12 la cxefo estis Joel, la dua estis SXafam, poste Janaj kaj SXafat en Basxan.
5:13 Iliaj fratoj, laux iliaj patrodomoj:Mihxael, Mesxulam, SXeba, Joraj,  Jakan, Zia, kaj Eber-sep.
5:14 Jen estas la filoj de Abihxail, filo de HXuri, filo de Jaroahx, filo de Gilead, filo de Mihxael, filo de Jesxisxaj, filo de Jahxdo, filo de Buz;
5:15 Ahxi, filo de Abdiel, filo de Guni, estis cxefo de ilia patrodomo.
5:16 Kaj ili logxis en Gilead en Basxan kaj gxiaj filinurboj, kaj sur cxiuj kampoj de SXaron, gxis iliaj finoj.
5:17 CXiuj ili estis genealogie enskribitaj en la tempo de Jotam, regxo de Judujo, kaj en la tempo de Jerobeam, regxo de Izrael.
5:18 La idoj de Ruben kaj la Gadidoj kaj la duontribo de Manase havis da batalkapablaj viroj, portantaj sxildon kaj glavon, strecxantaj pafarkon, kaj instruitaj por milito, kvardek kvar mil sepcent sesdek, elirantojn en militistaro.
5:19 Ili militis kontraux la Hagaridoj, kontraux Jetur, Nafisx, kaj Nodab.
5:20 Kaj ili ricevis helpon kontraux cxi tiuj; kaj la Hagaridoj, kun cxio,  kion ili havis, estis transdonitaj en iliajn manojn. CXar dum la milito ili vokis al Dio, kaj Li auxskultis ilian pregxon pro tio, ke ili fidis Lin.
5:21 Kaj ili forkaptis la brutojn de tiuj, kvindek mil kamelojn, ducent kvindek mil sxafojn, du mil azenojn, kaj cent mil homojn.
5:22 Multe da mortigitoj falis, cxar de Dio estis la milito. Kaj ili logxis sur ilia loko gxis la elpatrujigo.
5:23 La idoj de la duontribo de Manase logxis en la lando de Basxan gxis Baal-HXermon, Senir, kaj la monto HXermon. Ili estis en granda nombro.
5:24 Kaj jen estas la cxefoj de iliaj patrodomoj:Efer, Jisxei, Eliel, Azriel,  Jeremia, Hodavja, kaj Jahxdiel, viroj potencaj, viroj famaj, cxefoj de siaj patrodomoj.
5:25 Sed ili defalis de Dio de iliaj patroj, kaj malcxaste sekvis la diojn de la enlandaj popoloj, kiujn Dio ekstermis antaux ili;
5:26 tial Dio de Izrael ekscitis kontraux ili la spiriton de Pul, regxo de Asirio, kaj la spiriton de Tiglat-Pileser, regxo de Asirio, kaj li elpatrujigis la Rubenidojn, la Gadidojn, kaj la duontribon de la Manaseidoj,  kaj forkondukis ilin en HXalahxon, HXaboron, Haran, kaj al la rivero Gozan gxis la nuna tago.
6:1 La filoj de Levi:Gersxon, Kehat, kaj Merari.
6:2 La filoj de Kehat:Amram, Jichar, HXebron, kaj Uziel.
6:3 La infanoj de Amram:Aaron, Moseo, kaj Mirjam; kaj la filoj de Aaron:Nadab, Abihu, Eleazar, kaj Itamar.
6:4 Eleazar naskigis Pinehxason, Pinehxas naskigis Abisxuan,
6:5 Abisxua naskigis Bukin, Buki naskigis Uzin,
6:6 Uzi naskigis Zerahxjan, Zerahxja naskigis Merajoton,
6:7 Merajot naskigis Amarjan, Amarja naskigis Ahxitubon,
6:8 Ahxitub naskigis Cadokon, Cadok naskigis Ahximaacon,
6:9 Ahximaac naskigis Azarjan, Azarja naskigis Johxananon,
6:10 Johxanan naskigis Azarjan (li estis tiu, kiu estis pastro en la domo,  kiun Salomono konstruis en Jerusalem),
6:11 Azarja naskigis Amarjan, Amarja naskigis Ahxitubon,
6:12 Ahxitub naskigis Cadokon, Cadok naskigis SXalumon,
6:13 SXalum naskigis HXilkijan, HXilkija naskigis Azarjan,
6:14 Azarja naskigis Serajan, Seraja naskigis Jehocadakon.
6:15 Jehocadak iris en kaptitecon, kiam la Eternulo elpatrujigis la Judojn kaj la Jerusalemanojn per Nebukadnecar.
6:16 La filoj de Levi:Gersxon, Kehat, kaj Merari.
6:17 Jen estas la nomoj de la filoj de Gersxon:Libni kaj SXimei.
6:18 La filoj de Kehat:Amram, Jichar, HXebron, kaj Uziel.
6:19 La filoj de Merari:Mahxli kaj Musxi. Kaj jen estas la familioj de Levi laux iliaj patrodomoj:
6:20 la idoj de Gersxon:Libni; lia filo:Jahxat; lia filo:Zima;
6:21 lia filo:Joahx; lia filo:Ido; lia filo:Zerahx; lia filo:Jeatraj.
6:22 La idoj de Kehat:lia filo:Aminadab; lia filo:Korahx; lia filo:Asir;
6:23 lia filo:Elkana; lia filo:Ebjasaf; lia filo:Asir;
6:24 lia filo:Tahxat; lia filo:Uriel; lia filo:Uzija; lia filo:SXaul.
6:25 La filoj de Elkana:Amasaj kaj Ahximot.
6:26 Elkana:la idoj de Elkana:lia filo:Cofaj; lia filo:Nahxat;
6:27 lia filo:Eliab; lia filo:Jerohxam; lia filo:Elkana.
6:28 La filoj de Samuel:la unuenaskito Vasxni, kaj Abija.
6:29 La idoj de Merari:Mahxli; lia filo:Libni; lia filo:SXimei; lia filo:Uza;
6:30 lia filo:SXimea; lia filo:HXagija; lia filo:Asaja.
6:31 Jen estas tiuj, kiujn David starigis por kantado en la domo de la Eternulo de post la tempo, kiam la sankta kesto trovis tie ripozejon;
6:32 ili servadis antaux la tabernaklo de kunveno per kantado, gxis Salomono konstruis la domon de la Eternulo en Jerusalem; kaj ili starigxadis al sia servado laux sia regularo;
6:33 jen estas tiuj, kiuj starigxadis, kaj iliaj filoj:el la Kehatidoj estis la kantisto Heman, filo de Joel, filo de Samuel,
6:34 filo de Elkana, filo de Jerohxam, filo de Eliel, filo de Toahx,
6:35 filo de Cuf, filo de Elkana, filo de Mahxat, filo de Amasaj,
6:36 filo de Elkana, filo de Joel, filo de Azarja, filo de Cefanja,
6:37 filo de Tahxat, filo de Asir, filo de Ebjasaf, filo de Korahx,
6:38 filo de Jichar, filo de Kehat, filo de Levi, filo de Izrael.
6:39 Kaj lia frato Asaf, kiu staradis dekstre de li, Asaf, filo de Berehxja,  filo de SXimea,
6:40 filo de Mihxael, filo de Baaseja, filo de Malkija,
6:41 filo de Etni, filo de Zerahx, filo de Adaja,
6:42 filo de Etan, filo de Zima, filo de SXimei,
6:43 filo de Jahxat, filo de Gersxon, filo de Levi.
6:44 La idoj de Merari, iliaj fratoj, staradis maldekstre:Etan, filo de Kisxi, filo de Abdi, filo de Maluhx,
6:45 filo de HXasxabja, filo de Amacja, filo de HXilkija,
6:46 filo de Amci, filo de Bani, filo de SXemer,
6:47 filo de Mahxli, filo de Musxi, filo de Merari, filo de Levi.
6:48 Kaj iliaj fratoj, la Levidoj, estis destinitaj por cxiuj servoj en la tabernaklo de la domo de Dio.
6:49 Aaron kaj liaj filoj incensadis sur la altaro de bruloferoj kaj sur la altaro de incensado; ili estis destinitaj por cxiuj servoj en la plejsanktejo, kaj por pekliberigi Izraelon, konforme al cxio, kion ordonis Moseo, servanto de Dio.
6:50 Kaj jen estas la idoj de Aaron:lia filo:Eleazar; lia filo:Pinehxas; lia filo:Abisxua;
6:51 lia filo:Buki; lia filo:Uzi; lia filo:Zerahxja;
6:52 lia filo:Merajot; lia filo:Amarja; lia filo:Ahxitub;
6:53 lia filo:Cadok; lia filo:Ahximaac.
6:54 Kaj jen estas iliaj logxlokoj, laux iliaj vilagxoj en iliaj limoj:al la idoj de Aaron, al la familioj de la Kehatidoj, cxar al ili destinis la loto,
6:55 oni donis HXebronon, en la lando de Jehuda, kaj gxiajn antauxurbojn cxirkaux gxi;
6:56 sed la kampon de tiu urbo kaj gxiajn vilagxojn oni donis al Kaleb, filo de Jefune.
6:57 Al la idoj de Aaron oni donis la urbojn de rifugxo:HXebronon, Libnan kaj gxiajn antauxurbojn, Jatiron, Esxtemoan kaj gxiajn antauxurbojn,
6:58 HXilenon kaj gxiajn antauxurbojn, Debiron kaj gxiajn antauxurbojn,
6:59 Asxanon kaj gxiajn antauxurbojn, Bet-SXemesxon kaj gxiajn antauxurbojn;
6:60 kaj de la tribo de Benjamen:Geban kaj gxiajn antauxurbojn, Alemeton kaj gxiajn antauxurbojn, kaj Anatoton kaj gxiajn antauxurbojn. La nombro de cxiuj iliaj urboj en iliaj familioj estis dek tri urboj.
6:61 Al la idoj de Kehat, kiuj restis el la familio de la tribo, oni donis de la duontribo de Manase lauxlote dek urbojn.
6:62 Al la idoj de Gersxon laux iliaj familioj oni donis de la tribo Isahxar,  de la tribo Asxer, de la tribo Naftali, kaj de la tribo Manase en Basxan dek tri urbojn.
6:63 Al la idoj de Merari laux iliaj familioj oni donis de la tribo Ruben, de la tribo Gad, kaj de la tribo Zebulun lauxlote dek du urbojn.
6:64 Kaj la Izraelidoj donis al la Levidoj la urbojn kaj iliajn antauxurbojn.
6:65 Ili donis lauxlote de la tribo de la Jehudaidoj, de la tribo de la Simeonidoj, kaj de la tribo de la Benjamenidoj tiujn urbojn, kiujn ili nomis laux la nomoj.
6:66 Al kelkaj familioj el la idoj de Kehat oni donis urbojn, apartenontajn al ili, de la tribo Efraim.
6:67 Kaj oni donis al ili la urbojn de rifugxo:SXehxemon kaj gxiajn antauxurbojn, sur la monto de Efraim, Gezeron kaj gxiajn antauxurbojn,
6:68 Jokmeamon kaj gxiajn antauxurbojn, Bet-HXoronon kaj gxiajn antauxurbojn,
6:69 Ajalonon kaj gxiajn antauxurbojn, Gat-Rimonon kaj gxiajn antauxurbojn;
6:70 kaj de la duontribo de Manase:Aneron kaj gxiajn antauxurbojn, Bileamon kaj gxiajn antauxurbojn. Tio estis por la restintaj familioj de la Kehatidoj.
6:71 Al la idoj de Gersxon oni donis de la familioj de la duontribo de Manase:Golanon en Basxan kaj gxiajn antauxurbojn, kaj Asxtaroton kaj gxiajn antauxurbojn;
6:72 de la tribo Isahxar:Kedesxon kaj gxiajn antauxurbojn, Dabraton kaj gxiajn antauxurbojn,
6:73 Ramoton kaj gxiajn antauxurbojn, kaj Anemon kaj gxiajn antauxurbojn;
6:74 de la tribo Asxer:Masxalon kaj gxiajn antauxurbojn, Abdonon kaj gxiajn antauxurbojn,
6:75 HXukokon kaj gxiajn antauxurbojn, kaj Rehxobon kaj gxiajn antauxurbojn;
6:76 de la tribo Naftali:Kedesxon en Galileo kaj gxiajn antauxurbojn,  HXamonon kaj gxiajn antauxurbojn, kaj Kirjataimon kaj gxiajn antauxurbojn.
6:77 Al la ceteraj idoj de Merari oni donis de la tribo Zebulun:Rimonon kaj gxiajn antauxurbojn, kaj Taboron kaj gxiajn antauxurbojn;
6:78 kaj transe de Jordan, kontraux Jerihxo, oriente de Jordan, oni donis de la tribo Ruben:Beceron en la dezerto kaj gxiajn antauxurbojn, Jahacon kaj gxiajn antauxurbojn,
6:79 Kedemoton kaj gxiajn antauxurbojn, kaj Mefaaton kaj gxiajn antauxurbojn;
6:80 kaj de la tribo Gad:Ramoton en Gilead kaj gxiajn antauxurbojn,  Mahxanaimon kaj gxiajn antauxurbojn,
6:81 HXesxbonon kaj gxiajn antauxurbojn, kaj Jazeron kaj gxiajn antauxurbojn.
7:1 La filoj de Isahxar estis:Tola, Pua, Jasxub, kaj SXimron-kvar.
7:2 La idoj de Tola:Uzi, Refaja, Jeriel, Jahxmaj, Jibsam, kaj SXemuel, cxefoj de patrodomoj de Tola, kuragxaj militistoj en siaj generacioj; ilia nombro en la tempo de David estis dudek du mil sescent.
7:3 La idoj de Uzi:Jizrahxja; la idoj de Jizrahxja:Mihxael, Obadja, Joel, kaj Jisxija-kune kvin patrodomoj.
7:4 Kun ili, laux iliaj generacioj, laux iliaj patrodomoj, estis da militistoj armitaj por milito tridek ses mil; cxar ili havis multe da edzinoj kaj infanoj.
7:5 Da iliaj fratoj, en cxiuj familioj de Isahxar, estis okdek sep mil batalkapabluloj, cxiuj enskribitaj en la genealogiajn listojn.
7:6 CXe Benjamen:Bela, Behxer, kaj Jediael-tri.
7:7 La idoj de Bela:Ecbon, Uzi, Uziel, Jerimot, kaj Iri-kvin patrodomoj,  militkapablaj. En la genealogiaj listoj ili prezentis la nombron de dudek du mil tridek kvar.
7:8 La idoj de Behxer:Zemira, Joasx, Eliezer, Eljoenaj, Omri, Jeremot, Abija,  Anatot, kaj Alemet; cxiuj ili estis la filoj de Behxer.
7:9 En la listoj, laux ilia genealogio, laux iliaj patrodomoj, estis dudek mil ducent batalkapabluloj.
7:10 La idoj de Jediael:Bilhan; la idoj de Bilhan:Jeusx, Benjamen, Ehud,  Kenaana, Zetan, Tarsxisx, kaj Ahxisxahxar.
7:11 CXiuj ili estis la idoj de Jediael, laux patrodomoj, batalkapabluloj,  dek sep mil ducent armitaj por milito.
7:12 SXupim kaj HXupim, idoj de Ir; HXusxim, idoj de Ahxer.
7:13 La filoj de Naftali:Jahxciel, Guni, Jecer, kaj SXalum, filoj de Bilha.
7:14 La filoj de Manase:Asriel, kiun naskis lia kromvirino, Sirianino; sxi naskis ankaux Mahxiron, la patron de Gilead.
7:15 Mahxir prenis edzinon el la domanaro de HXupim kaj SXupim; la nomo de lia fratino estis Maahxa. La nomo de la dua estis Celofhxad. Celofhxad havis nur filinojn.
7:16 Kaj Maahxa, la edzino de Mahxir, naskis filon kaj donis al li la nomon Peresx; la nomo de lia frato estis SXeresx; liaj filoj estis Ulam kaj Rekem.
7:17 La filo de Ulam estis Bedan. Tio estas la filoj de Gilead, filo de Mahxir, filo de Manase.
7:18 Lia fratino Molehxet naskis Isx-Hodon, Abiezeron, kaj Mahxlan.
7:19 La filoj de SXemida estis:Ahxjan, SXehxem, Likhxi, kaj Aniam.
7:20 La idoj de Efraim:SXutelahx, kaj lia filo Bered, kaj lia filo Tahxat,  kaj lia filo Eleada, kaj lia filo Tahxat,
7:21 kaj lia filo Zabad, kaj lia filo SXutelahx, kaj Ezer, kaj Elead. Kaj mortigis ilin la logxantoj de Gat, la indigxenoj de la lando, kiam ili iris,  por forpreni iliajn brutojn.
7:22 Kaj ilia patro Efraim funebris longan tempon, kaj liaj fratoj venis, por konsoli lin.
7:23 Kaj li envenis al sia edzino, kaj sxi gravedigxis kaj naskis filon, kaj donis al li la nomon Beria, cxar malfelicxo okazis en lia domo.
7:24 Lia filino estis SXeera. SXi konstruis Bet-HXoronon, la malsupran kaj la supran, kaj Uzen-SXeeran.
7:25 Kaj lia filo estis Refahx, lia filo estis Resxef, lia filo estis Telahx,  lia filo estis Tahxan,
7:26 lia filo estis Ladan, lia filo estis Amihud, lia filo estis Elisxama,
7:27 lia filo estis Nun, lia filo estis Josuo.
7:28 Ilia posedajxo kaj logxloko estis Bet-El kaj gxiaj filinurboj, oriente Naaran, okcidente Gezer kun gxiaj filinurboj, kaj SXehxem kun gxiaj filinurboj, gxis Aza kun gxiaj filinurboj;
7:29 cxe la flanko de la Manaseidoj:Bet-SXean kun gxiaj filinurboj, Taanahx kun gxiaj filinurboj, Megido kun gxiaj filinurboj, Dor kun gxiaj filinurboj.  En tiuj lokoj logxis la idoj de Jozef, filo de Izrael.
7:30 La filoj de Asxer:Jimna, Jisxva, Jisxvi, Beria; ilia fratino estis Serahx.
7:31 La filoj de Beria:HXeber, kaj Malkiel, kiu estis la patro de Birzait.
7:32 HXeber naskigis Jafleton, SXomeron, HXotamon, kaj SXuan, ilian fratinon.
7:33 La filoj de Jaflet:Pasahx, Bimhal, kaj Asxvat. Tio estas la filoj de Jaflet.
7:34 La filoj de SXemer:Ahxi, Rohaga, Jehxuba, kaj Aram.
7:35 La filoj de lia frato Helem:Cofahx, Jimna, SXelesx, kaj Amal.
7:36 La filoj de Cofahx:Suahx, HXarnefer, SXual, Beri, Jimra,
7:37 Becer, Hod, SXama, SXilsxa, Jitran, kaj Beera.
7:38 La filoj de Jeter:Jefune, Pispa, kaj Ara.
7:39 La filoj de Ula:Arahx, HXaniel, kaj Ricja.
7:40 CXiuj cxi tiuj estis idoj de Asxer, cxefoj de patrodomoj, elektitaj,  kuragxaj militistoj, cxefaj estroj. Ili estis enskribitaj en la genealogia listo, en la militistaro, por milito; ilia nombro estis dudek ses mil viroj.
8:1 De Benjamen naskigxis:Bela, lia unuenaskito, Asxbel, la dua, Ahxrahx, la tria;
8:2 Nohxa estis la kvara, kaj Rafa estis la kvina.
8:3 La filoj de Bela estis:Adar, Gera, Abihud,
8:4 Abisxua, Naaman, Ahxoahx,
8:5 Gera, SXefufan, kaj HXuram.
8:6 Jen estas la filoj de Ehud, kiuj estis cxefoj de patrodomoj, kiuj logxis en Geba kaj elmigris en Manahxaton:
8:7 Naaman, Ahxija, Gera; cxi tiu elmigrigis ilin, kaj li naskigis Uzan kaj Ahxihxudon.
8:8 SXahxaraim naskigis sur la kampoj de Moab, post kiam li forigis de si siajn edzinojn HXusxim kaj Baara.
8:9 Li naskigis de sia edzino HXodesx:Jobabon, Cibjan, Mesxan, Malkamon,
8:10 Jeucon, SXohxjan, kaj Mirman. Tio estis liaj filoj, cxefoj de patrodomoj.
8:11 De HXusxim li naskigis Abitubon kaj Elpaalon.
8:12 La filoj de Elpaal:Eber, Misxeam, kaj SXemer; cxi tiu konstruis Onon kaj Lodon kaj gxiajn filinurbojn;
8:13 kaj Beria, kaj SXema. Ili estis la cxefoj de patrodomoj de la logxantoj de Ajalon; ili elpelis la logxantojn de Gat.
8:14 Ahxjo, SXasxak, Jeremot,
8:15 Zebadja, Arad, Eder,
8:16 Mihxael, Jisxpa, kaj Johxa estis la filoj de Beria.
8:17 Zebadja, Mesxulam, HXizki, HXeber,
8:18 Jisxmeraj, Jizlia, kaj Jobab estis la filoj de Elpaal.
8:19 Jakim, Zihxri, Zabdi,
8:20 Elienaj, Ciltaj, Eliel,
8:21 Adaja, Beraja, kaj SXimrat estis la filoj de SXimei.
8:22 Jisxpan, Eber, Eliel,
8:23 Abdon, Zihxri, HXanan,
8:24 HXananja, Elam, Antotija,
8:25 Jifdeja, kaj Penuel estis la filoj de SXasxak.
8:26 SXamsxeraj, SXehxarja, Atalja,
8:27 Jaaresxja, Elija, kaj Zihxri estis la filoj de Jerohxam.
8:28 Tio estis la cxefoj de patrodomoj, cxefoj laux siaj generacioj; ili logxis en Jerusalem.
8:29 En Gibeon logxis:la fondinto de Gibeon-la nomo de lia edzino estis Maahxa-
8:30 kaj lia unuenaskita filo Abdon, Cur, Kisx, Baal, Nadab,
8:31 Gedor, Ahxjo, kaj Zehxer.
8:32 Miklot naskigis SXiman. Ankaux ili apud siaj fratoj enlogxigxis en Jerusalem kun siaj fratoj.
8:33 Ner naskigis Kisxon, Kisx naskigis Saulon, Saul naskigis Jonatanon,  Malki-SXuan, Abinadabon, kaj Esxbaalon.
8:34 La filo de Jonatan estis Merib-Baal, kaj Merib-Baal naskigis Mihxan.
8:35 La filoj de Mihxa estis Piton, Melehx, Taarea, kaj Ahxaz.
8:36 Ahxaz naskigis Jehoadan; Jehoada naskigis Alemeton, Azmaveton, kaj Zimrin; Zimri naskigis Mocan.
8:37 Moca naskigis Binean; lia filo estis Rafa, lia filo estis Eleasa, lia filo estis Acel.
8:38 Acel havis ses filojn; jen estas iliaj nomoj:Azrikam, Bohxru, Isxmael,  SXearja, Obadja, kaj HXanan. CXiuj cxi tiuj estis la filoj de Acel.
8:39 La filoj de lia frato Esxek:lia unuenaskito estis Ulam, la dua estis Jeusx, kaj la tria estis Elifelet.
8:40 La filoj de Ulam estis kuragxaj militistoj, pafarkistoj, kaj ili havis multe da filoj kaj nepoj:cent kvindek. CXiuj cxi tiuj estis el la Benjamenidoj.
9:1 CXiuj Izraelidoj estis kalkulitaj, kaj ili estis enskribitaj en la libro de la regxoj de Izrael. La Judojn oni forkondukis en Babelon pro iliaj malbonagoj.
9:2 La unuaj logxantoj, kiuj logxis en siaj posedajxoj, en siaj urboj, estis Izraelidoj, pastroj, Levidoj, kaj Netinoj.
9:3 En Jerusalem logxis parto de la idoj de Jehuda, de la idoj de Benjamen,  kaj de la idoj de Efraim kaj de Manase:
9:4 Utaj, filo de Amihud, filo de Omri, filo de Imri, filo de Bani, el la idoj de Perec, filo de Jehuda;
9:5 kaj el la SXiloanoj:Asaja, la unuenaskito, kaj liaj filoj;
9:6 el la idoj de Zerahx:Jeuel, kaj iliaj fratoj, sescent nauxdek;
9:7 el la Benjamenidoj:Salu, filo de Mesxulam, filo de Hodavja, filo de Hasenua,
9:8 kaj Jibneja, filo de Jerohxam, Ela, filo de Uzi, filo de Mihxri, kaj Mesxulam, filo de SXefatja, filo de Reuel, filo de Jibnija;
9:9 kaj iliaj fratoj laux sia deveno, nauxcent kvindek ses. CXiuj cxi tiuj estis cxefoj de patrodomoj en siaj patrodomoj.
9:10 Kaj el la pastroj:Jedaja, Jehojarib, Jahxin;
9:11 Azarja, filo de HXilkija, filo de Mesxulam, filo de Cadok, filo de Merajot, filo de Ahxitub, estro en la domo de Dio;
9:12 kaj Adaja, filo de Jerohxam, filo de Pasxhxur, filo de Malkija, kaj Maasaj, filo de Adiel, filo de Jahxzera, filo de Mesxulam, filo de Mesxilemit, filo de Imer;
9:13 kaj iliaj fratoj, cxefoj de siaj patrodomoj, mil sepcent sesdek, tre lertaj en la laboro de la servado en la domo de Dio.
9:14 El la Levidoj:SXemaja, filo de HXasxub, filo de Azrikam, filo de HXasxabja, el la idoj de Merari;
9:15 kaj Bakbakar, HXeresx, Galal, Matanja, filo de Mihxa, filo de Zihxri,  filo de Asaf,
9:16 Obadja, filo de SXemaja, filo de Galal, filo de Jedutun, Berehxja, filo de Asa, filo de Elkana, kiu logxis en la vilagxoj de la Netofaanoj.
9:17 Kaj la pordegistoj:SXalum, Akub, Talmon, Ahximan, kaj iliaj fratoj;  SXalum estis la cxefo.
9:18 Kaj gxis nun cxe la regxa pordego, oriente, ili estas pordegistoj el la anaro de la Levidoj.
9:19 SXalum, filo de Kore, filo de Ebjasaf, filo de Korahx, kaj liaj fratoj el lia patrodomo, la Korahxidoj, laux sia ofico estis gardistoj de la sojloj de la tabernaklo, kiel iliaj patroj cxe la restejo de la Eternulo estis gardistoj de la eniro.
9:20 Pinehxas, filo de Eleazar, en la antauxa tempo estis ilia estro, kaj la Eternulo estis kun li.
9:21 Zehxarja, filo de Mesxelemja, estis pordisto cxe la tabernaklo de kunveno.
9:22 La tuta nombro de tiuj, kiuj estis elektitaj kiel pordegistoj cxe la sojloj, estis ducent dek du. Ili estis enregistritaj laux siaj vilagxoj. Ilin starigis David, kaj Samuel, la antauxvidisto, pro ilia fideleco.
9:23 Ili kaj iliaj filoj estis gardistoj de la pordegoj en la domo de la Eternulo, la domo de la tabernaklo, laux dejxoroj.
9:24 CXe la kvar flankoj estis la pordegistoj:oriente, okcidente, norde, kaj sude.
9:25 Iliaj fratoj estis en siaj vilagxoj, kaj ili devis nur de tempo al tempo, unu fojon en sep tagoj, veni al ili.
9:26 CXar konstante estis kvar estroj de pordegistoj, ili estis Levidoj; ili estis super la cxambroj kaj super la trezoroj en la domo de Dio.
9:27 Ili noktadis cxirkaux la domo de Dio, cxar ili havis la devon gardi, kaj ili devis malfermi cxiumatene.
9:28 Parto el ili estis super cxiuj vazoj de la servado, lauxkalkule ili enportadis kaj lauxkalkule elportadis.
9:29 Parto el ili estis komisiita pri la ceteraj vazoj kaj pri cxiuj sanktaj objektoj, pri la faruno, la vino, la oleo, la olibano, kaj la aromajxoj.
9:30 El la pastridoj kelkaj pretigadis la sxmirajxojn el aromajxoj.
9:31 Al Matitja el la Levidoj, kiu estis unuenaskito de SXalum, Korahxido,  estis komisiitaj la aferoj de la patoj.
9:32 Al parto de la Kehatidoj, iliaj fratoj, estis komisiitaj la panoj de propono, kiujn ili devis pretigi por cxiu sabato.
9:33 La kantistoj, cxefoj de patrodomoj inter la Levidoj, estis liberaj de servado en la cxambroj, cxar tage kaj nokte ili devis sin okupadi per sia arto.
9:34 Tio estas la cxefoj de patrodomoj de la Levidoj en siaj generacioj. Ili logxis en Jerusalem.
9:35 En Gibeon logxis:Jeiel, la fondinto de Gibeon-la nomo de lia edzino estis Maahxa-
9:36 kaj lia unuenaskita filo Abdon, kaj Cur, Kisx, Baal, Ner, Nadab,
9:37 Gedor, Ahxjo, Zehxarja, kaj Miklot.
9:38 Miklot naskigis SXimamon. Ili ankaux apud siaj fratoj enlogxigxis en Jerusalem kun siaj fratoj.
9:39 Ner naskigis Kisxon, Kisx naskigis Saulon, Saul naskigis Jonatanon,  Malki-SXuan, Abinadabon, kaj Esxbaalon.
9:40 La filo de Jonatan estis Merib-Baal, kaj Merib-Baal naskigis Mihxan.
9:41 La filoj de Mihxa estis:Piton, Melehx, kaj Tahxrea,
9:42 kaj Ahxaz-li naskigis Jaaran, Jaara naskigis Alemeton, Azmaveton, kaj Zimrin; Zimri naskigis Mocan;
9:43 Moca naskigis Binean; lia filo estis Refaja, lia filo estis Eleasa, lia filo estis Acel.
9:44 Acel havis ses filojn; jen estas iliaj nomoj:Azrikam, Bohxru, Isxmael,  SXearja, Obadja, kaj HXanan. Tio estis la filoj de Acel.
10:1 Dume la Filisxtoj batalis kontraux Izrael; kaj la Izraelidoj forkuris de la Filisxtoj, kaj falis mortigitaj sur la monto Gilboa.
10:2 Kaj la Filisxtoj kuratingis Saulon kaj liajn filojn; kaj la Filisxtoj mortigis Jonatanon kaj Abinadabon kaj Malki-SXuan, filojn de Saul.
10:3 La batalo fortigxis kontraux Saul; kaj la arkpafistoj trovis lin, kaj li estis vundita de la arkpafistoj.
10:4 Tiam Saul diris al sia armilportisto:Eltiru vian glavon, kaj trapiku min per gxi, por ke ne venu tiuj necirkumciditoj kaj ne mokmalhonoru min. Sed lia armilportisto ne volis, cxar li forte timis. Tiam Saul prenis sian glavon kaj faligis sin sur gxin.
10:5 Kiam lia armilportisto vidis, ke Saul mortis, li ankaux faligis sin sur la glavon kaj mortis.
10:6 Tiamaniere mortis Saul kaj liaj tri filoj, kaj lia tuta domo kune mortis.
10:7 Kiam cxiuj Izraelidoj, kiuj estis en la valo, vidis, ke oni forkuras kaj ke Saul kaj liaj filoj mortis, tiam ili forlasis siajn urbojn kaj forkuris;  kaj venis la Filisxtoj kaj enlogxigxis en ili.
10:8 En la sekvanta tago venis la Filisxtoj, por senvestigi la mortigitojn,  kaj ili trovis Saulon kaj liajn filojn falintajn sur la monto Gilboa.
10:9 Kaj ili senvestigis lin kaj prenis lian kapon kaj liajn armilojn kaj sendis en la landon de la Filisxtoj cxirkauxen, por anonci al iliaj idoloj kaj al la popolo.
10:10 Kaj ili metis liajn armilojn en la domon de siaj dioj, kaj lian kranion ili alfiksis en la domo de Dagon.
10:11 Kiam la tuta Jabesx en Gilead auxdis pri cxio, kion faris la Filisxtoj al Saul,
10:12 tiam levigxis cxiuj kuragxuloj, kaj prenis la korpon de Saul kaj la korpojn de liaj filoj kaj alportis lin en Jabesxon, kaj enterigis iliajn ostojn sub la kverko en Jabesx, kaj fastis dum sep tagoj.
10:13 Tiamaniere mortis Saul pro siaj malbonagoj, kiujn li faris antaux la Eternulo, ne plenumante la vorton de la Eternulo; ankaux pro tio, ke li turnis sin al antauxdiristino, por demandi,
10:14 sed ne demandis la Eternulon. Pro tio Li mortigis lin, kaj transdonis la regxadon al David, filo de Jisxaj.
11:1 Kaj kunvenis cxiuj Izraelidoj al David en HXebronon, kaj diris:Jen ni estas via osto kaj via karno.
11:2 Ankaux hieraux kaj antauxhieraux, kiam Saul estis ankoraux regxo, vi elkondukadis kaj enkondukadis Izraelon; kaj la Eternulo, via Dio, diris al vi:Vi pasxtos Mian popolon Izrael, kaj vi estos estro de Mia popolo Izrael.
11:3 Kaj cxiuj plejagxuloj de Izrael venis al la regxo en HXebronon, kaj David faris kun ili interligon en HXebron antaux la Eternulo; kaj ili sanktoleis Davidon regxo super Izrael, konforme al la vorto de la Eternulo per Samuel.
11:4 Kaj David kaj cxiuj Izraelidoj iris en Jerusalemon (tio estas, en Jebuson). Tie la Jebusidoj estis la logxantoj de la lando.
11:5 Kaj la logxantoj de Jebus diris al David:Vi ne eniros cxi tien. Sed David venkoprenis la fortikajxon Cion, tio estas, la urbon de David.
11:6 Kaj David diris:Kiu la unua venkobatos la Jebusidojn, tiu estos cxefo kaj estro. Kaj la unua supreniris Joab, filo de Ceruja, kaj li farigxis cxefo.
11:7 Kaj David eklogxis en tiu fortikajxo; pro tio oni donis al gxi la nomon:Urbo de David.
11:8 Kaj li cxirkauxkonstruis la urbon cxiuflanke, de Milo en la tuta cxirkauxo; kaj Joab restarigis la ceterajn partojn de la urbo.
11:9 Kaj David farigxadis cxiam pli kaj pli granda, kaj la Eternulo Cebaot estis kun li.
11:10 Jen estas la cxefaj herooj, kiuj estis cxe David, kaj kiuj tenis sin forte kun li dum lia regxado, kune kun la tuta Izrael, por regxigi lin super Izrael konforme al la vorto de la Eternulo.
11:11 Jen estas la nombro de la herooj, kiuj estis cxe David:Jasxobeam, filo de HXahxmoni, estro de la tridek; li levis sian lancon kontraux tricent kaj mortigis ilin per unu fojo.
11:12 Post li estis Eleazar, filo de Dodo, la Ahxohxido; li estis el la tri herooj.
11:13 Li estis kun David en Pas-Damim, kie la Filisxtoj kolektigxis por batalo; tie estis kampoparto plena de hordeo; kaj la popolo forkuris antaux la Filisxtoj.
11:14 Sed tiuj starigxis meze de la kampoparto, kaj savis gxin kaj venkobatis la Filisxtojn; kaj la Eternulo helpis per granda helpo.
11:15 Kaj tri el la tridek cxefoj iris sur la rokon al David, en la kavernon Adulam, dum la tendaro de la Filisxtoj staris en la valo Refaim.
11:16 David tiam estis en la fortikajxo, kaj la garnizono de la Filisxtoj estis tiam en Bet-Lehxem.
11:17 Kaj David esprimis deziron kaj diris:Kiu trinkigus al mi akvon el la puto Bet-Lehxema, kiu estas apud la pordego?
11:18 Tiam tiuj tri trarompe penetris en la tendaron de la Filisxtoj, cxerpis akvon el la puto Bet-Lehxema, kiu estis apud la pordego, prenis kaj alportis al David. Sed David ne volis trinki gxin; li elversxis gxin al la Eternulo,
11:19 kaj diris:Gardu min mia Dio, ke mi ne faru tion:cxu mi trinku la sangon de tiuj viroj, kiuj riskis sian vivon? cxar kun risko por sia vivo ili alportis gxin. Kaj li ne volis trinki gxin. Tion faris la tri herooj.
11:20 Abisxaj, frato de Joab, estis estro de tiuj tri; li mortigis per sia lanco tricent homojn, kaj li havis gloran nomon inter la tri.
11:21 El la tri li estis honorata de du kaj estis ilia estro, sed en la trion li ne eniris.
11:22 Benaja, filo de Jehojada, filo de homo kuragxa, granda pro siaj faroj,  el Kabceel:li mortigis la du fortulojn de Moab; li ankaux malsupreniris, kaj mortigis leonon en kavo en negxa tago.
11:23 Li ankaux mortigis Egipton, viron, kiu havis la alton de kvin ulnoj; en la mano de la Egipto estis lanco kiel rultrabo de teksisto; li aliris al li kun bastono, elsxiris la lancon el la mano de la Egipto, kaj mortigis lin per lia propra lanco.
11:24 Tion faris Benaja, filo de Jehojada. Kaj li havis gloran nomon inter la tri herooj.
11:25 Inter la tridek li estis plej honorata, sed en la trion li ne eniris.  Kaj David faris lin lia korpogardistestro.
11:26 La cxefaj militistoj estis:Asahel, frato de Joab, Elhxanan, filo de Dodo, el Bet-Lehxem,
11:27 SXamot, la Harorano, HXelec, la Pelonano,
11:28 Ira, filo de Ikesx, la Tekoaano, Abiezer, la Anatotano,
11:29 Sibhxaj, la HXusxaido, Ilaj, la Ahxohxido,
11:30 Maharaj, la Netofaano, HXeled, filo de Baana, la Netofaano,
11:31 Itaj, filo de Ribaj, el Gibea de la Benjamenidoj, Benaja, la Piratonano,
11:32 HXuraj, el Nahxale-Gaasx, Abiel, la Arbatano,
11:33 Azmavet, la Bahxurimano, Eljahxba, la SXaalbonano;
11:34 el la filoj de Hasxem, la Gizonano:Jonatan, filo de SXage, la Hararano,
11:35 Ahxiam, filo de Sahxar, la Hararano, Elifal, filo de Ur,
11:36 HXefer, la Mehxeratano, Ahxija, la Pelonano,
11:37 HXecro, la Karmelano, Naaraj, filo de Ezbaj,
11:38 Joel, frato de Natan, Mibhxar, filo de Hagri,
11:39 Celek, la Amonido, Nahxaraj, la Beerotano, armilportisto de Joab, filo de Ceruja,
11:40 Ira, la Jetrido, Gareb, la Jetrido,
11:41 Urija, la HXetido, Zabad, filo de Ahxlaj,
11:42 Adina, filo de SXiza, la Rubenido, cxefo de Rubenidoj, kaj kun li estis tridek,
11:43 HXanan, filo de Maahxa, Josxafat, la Mitnido,
11:44 Uzija, la Asxterotano, SXama kaj Jeiel, filoj de HXotam, la Aroerano,
11:45 Jediael, filo de SXimri, kaj lia frato Johxa, la Ticano,
11:46 Eliel, la Mahxavido, Jeribaj kaj Josxavja, filoj de Elnaam, Jitma, la Moabido,
11:47 Eliel, Obed, kaj Jaasiel el Mecobaja.
12:1 Jen estas tiuj, kiuj venis al David en Ciklagon, kiam li estis ankoraux kasxita antaux Saul, filo de Kisx; ili ankaux estis inter la herooj,  helpantoj en la milito;
12:2 armitaj per pafarko, povosciantaj jxeti sxtonojn kaj pafarkajn sagojn per la dekstra mano kaj per la maldekstra, el la fratoj de Saul,  Benjamenidoj:
12:3 la cxefo Ahxiezer, kaj Joasx, filoj de SXemaa, la Gibeaano, Jeziel kaj Pelet, filoj de Azmavet, Berahxa, kaj Jehu, la Anatotano,
12:4 Jisxmaja, la Gibeonano, heroo el tridek kaj super tridek, Jeremia,  Jahxaziel, Johxanan, kaj Jozabad, la Gederaano,
12:5 Eluzaj, Jerimot, Bealja, SXemarja, kaj SXefatja, la HXarufano,
12:6 Elkana, Jisxija, Azarel, Joezer, kaj Jasxobeam, la Korahxidoj,
12:7 Joela kaj Zebadja, filoj de Jerohxam, el Gedor.
12:8 El la Gadidoj apartigxis al David en la fortikigitan lokon en la dezerto kuragxaj militistoj, kapablaj batalistoj, armitaj per sxildo kaj lanco; iliaj vizagxoj estis kiel vizagxo de leono, kaj rapidkuraj ili estis, kiel gazeloj sur la montoj:
12:9 Ezer estis la cxefo, Obadja la dua, Eliab la tria,
12:10 Misxmana la kvara, Jeremia la kvina,
12:11 Ataj la sesa, Eliel la sepa,
12:12 Johxanan la oka, Elzabad la nauxa,
12:13 Jeremia la deka, Mahxbanaj la dek-unua.
12:14 CXi tiuj el la Gadidoj estis cxefoj en la militistaro:la plej malgranda estis super cent, kaj la plej granda super mil.
12:15 Ili estis tiuj, kiuj transiris Jordanon en la unua monato, kiam gxi inundis siajn ambaux bordojn, kaj ili dispelis cxiujn logxantojn de la valoj orienten kaj okcidenten.
12:16 Ankaux el la idoj de Benjamen kaj de Jehuda oni venis en la fortikigitan lokon al David.
12:17 Kaj David eliris renkonte al ili, kaj ekparolis kaj diris al ili:Se vi venis al mi kun paco, por helpi al mi, mia koro estos kun vi; sed se por ruze transdoni min al miaj malamikoj, kvankam miaj manoj estas senkulpaj, tiam vidu tion Dio de niaj patroj, kaj Li jugxu.
12:18 Kaj spirito venis sur Amasajon, la estron de la herooj, kaj li diris:Al vi, ho David, kaj kun vi, ho filo de Jisxaj, estu paco; paco al vi, kaj paco al viaj helpantoj, cxar al vi helpas via Dio. Kaj David ilin akceptis kaj faris ilin cxefoj de la militistoj.
12:19 Ankaux el la Manaseidoj oni aligxis al David, kiam li iris kun la Filisxtoj milite kontraux Saulon, sed ne helpis al ili; cxar post konsiligxo la estroj de la Filisxtoj forsendis lin, dirante:Kun niaj kapoj li aligxos al sia sinjoro Saul.
12:20 Kiam li venis en Ciklagon, aligxis al li el la Manaseidoj:Adnahx,  Jozabad, Jediael, Mihxael, Jozabad, Elihu, kaj Ciltaj, milestroj de la Manaseidoj.
12:21 Kaj ili helpis al David kontraux la militistoj, cxar ili cxiuj estis herooj, kaj ili estis estroj en militistaro.
12:22 CXiutage oni venis pli al David, por helpi al li, gxis kolektigxis granda armeo, kiel armeo de Dio.
12:23 Jen estas la nombro de la cxefaj armitaj militistoj, kiuj venis al David en HXebronon, por transdoni al li la regnon de Saul, konforme al la vorto de la Eternulo:
12:24 da Jehudaidoj, portantaj sxildon kaj lancon, estis ses mil okcent armitaj por la militistaro;
12:25 el la Simeonidoj, batalkapablaj por la militistaro, estis sep mil cent;
12:26 el la Levidoj estis kvar mil sescent;
12:27 kaj Jehojada, estro de Aaronidoj, kaj kun li tri mil sepcent;
12:28 kaj Cadok, kuragxa junulo, kaj lia patrodomo, dudek du estroj;
12:29 el la Benjamenidoj, samtribanoj de Saul, tri mil; gxis tiam la plimulto el ili fidele servis al la domo de Saul;
12:30 el la Efraimidoj dudek mil okcent kuragxaj militistoj, viroj famaj en siaj patrodomoj;
12:31 el la duontribo de Manase dek ok mil, kiuj estis vokitaj lauxnome, por iri regxigi Davidon;
12:32 el la Isahxaridoj, kiuj komprenis la cirkonstancojn, kaj sciis, kion Izrael devas fari, estis ducent cxefoj, kaj cxiuj iliaj fratoj agis laux iliaj vortoj;
12:33 el la Zebulunidoj, militkapablaj, kaj irantaj en militon kun cxiaj bataliloj, estis kvindek mil, por envicigxi en konkordo;
12:34 el la Naftaliidoj estis mil estroj, kaj kun ili tridek sep mil kun sxildoj kaj lancoj;
12:35 el la Danidoj, armitaj por milito, estis dudek ok mil sescent;
12:36 el la Asxeridoj, militkapablaj kaj pretaj por milito, kvardek mil;
12:37 de trans Jordan, el la Rubenidoj, la Gadidoj, kaj la duontribo de Manase, kun cxiaj militaj bataliloj, cent dudek mil.
12:38 CXiuj tiuj militistoj, prezentantaj arangxitajn vicojn, venis plenkore en HXebronon, por fari Davidon regxo super la tuta Izrael; ankaux cxiuj ceteraj Izraelidoj estis unuanimaj, por regxigi Davidon.
12:39 Kaj ili restis tie kun David dum tri tagoj, mangxis kaj trinkis; cxar iliaj fratoj pretigis por ili;
12:40 ankaux tiuj, kiuj estis proksime de ili, gxis Isahxar, Zebulun, kaj Naftali, alportadis al ili sur azenoj, kameloj, muloj, kaj bovoj mangxajxon el faruno, premitajn figojn, sekvinberojn, vinon, oleon, bovojn, kaj sxafojn en granda kvanto; cxar estis gxojo en Izrael.
13:1 David konsiligxis kun la milestroj, centestroj, kaj cxiuj cxefoj;
13:2 kaj David diris al la tuta komunumo de Izrael:Se placxas al vi, kaj se tio estas de la Eternulo, nia Dio, ni dissendu cxiuflanken al cxiuj ceteraj niaj fratoj en cxiujn regionojn de Izrael, kaj samtempe al la pastroj kaj Levidoj en la urbojn de ilia logxado, ke ili kolektigxu al ni;
13:3 kaj ni transportu al ni la keston de nia Dio, cxar ni ne turnis nin al Li en la tempo de Saul.
13:4 Kaj la tuta komunumo diris, ke oni tiel agu; cxar la afero placxis al la tuta popolo.
13:5 Tiam David kolektis la tutan Izraelon, de SXihxor la Egipta gxis HXamat,  por ke oni venigu la keston de Dio el Kirjat-Jearim.
13:6 Kaj David kun la tuta Izrael iris en Baalan, en Kirjat-Jearimon, kiu trovigxas en Judujo, por venigi de tie la keston de Dio, de la Eternulo, kiu sidas sur la keruboj, kie estas vokata Lia nomo.
13:7 Kaj oni veturigis la keston de Dio sur nova veturilo el la domo de Abinadab, kaj Uza kaj Ahxjo kondukis la veturilon.
13:8 Kaj David kaj cxiuj Izraelidoj ludis antaux Dio per la tuta forto, kun kantoj, harpoj, psalteroj, tamburinoj, cimbaloj, kaj trumpetoj.
13:9 Kiam ili alvenis al la drasxejo de Kidon, Uza etendis sian manon, por subteni la keston, cxar la bovoj klinpusxis gxin.
13:10 Tiam ekflamis la kolero de la Eternulo kontraux Uza, kaj Li mortigis lin pro tio, ke li etendis sian manon al la kesto; kaj li mortis tie antaux Dio.
13:11 Kaj afliktigxis David pro tio, ke la Eternulo frapis Uzan, kaj li donis al tiu loko la nomon Perec-Uza, gxis la nuna tago.
13:12 Kaj David ektimis Dion en tiu tago, kaj diris:Kiamaniere mi enportos al mi la keston de Dio?
13:13 Kaj David ne transportigis la keston al si, en la urbon de David, sed li direktis gxin en la domon de Obed-Edom, la Gatano.
13:14 Kaj la kesto de Dio restis kun la familio de Obed-Edom en lia domo dum tri monatoj; kaj la Eternulo benis la domon de Obed-Edom, kaj cxion, kio apartenis al li.
14:1 HXiram, regxo de Tiro, sendis al David senditojn, kaj cedran lignon, kaj masonistojn kaj cxarpentistojn, por ke ili konstruu por li domon.
14:2 Kaj David konsciis, ke la Eternulo fortikigis lin kiel regxon super Izrael, ke lia regno levigxis alte pro Lia popolo Izrael.
14:3 Kaj David prenis ankoraux edzinojn en Jerusalem, kaj David naskigis ankoraux filojn kaj filinojn.
14:4 Kaj jen estas la nomoj de tiuj, kiuj naskigxis al li en Jerusalem:SXamua kaj SXobab, Natan kaj Salomono
14:5 kaj Jibhxar kaj Elisxua kaj Elpelet
14:6 kaj Noga kaj Nefeg kaj Jafia
14:7 kaj Elisxama kaj Beeljada kaj Elifelet.
14:8 Kiam la Filisxtoj auxdis, ke David estas oleita kiel regxo super la tuta Izrael, tiam cxiuj Filisxtoj iris, por sercxi Davidon. David auxdis pri tio,  kaj li eliris kontraux ilin.
14:9 Kaj la Filisxtoj venis kaj okupis la valon Refaim.
14:10 Kaj David demandis Dion, dirante:CXu mi iru kontraux la Filisxtojn? kaj cxu Vi transdonos ilin en mian manon? Kaj la Eternulo diris al li:Iru, cxar Mi transdonos ilin en vian manon.
14:11 Kaj ili iris al Baal-Peracim, kaj David venkobatis ilin tie. Kaj David diris:Dio disbatis miajn malamikojn per mia mano, kiel oni disbatas akvon.  Tial oni donis al tiu loko la nomon Baal-Peracim.
14:12 Kaj ili lasis tie siajn diojn; kaj David ordonis, ke oni forbruligu ilin per fajro.
14:13 Kaj denove venis la Filisxtoj kaj okupis la valon.
14:14 Tiam David denove demandis Dion, kaj Dio diris al li:Ne iru post ili,  deturnu vin de ili, kaj venu al ili de la flanko de la morusarboj;
14:15 kaj kiam vi ekauxdos la sonon de pasxoj sur la supro de la morusarboj,  tiam komencu la batalon; cxar Dio eliris antaux vi, por frapi la tendaron de la Filisxtoj.
14:16 Kaj David faris, kiel ordonis al li Dio; kaj ili venkobatis la tendaron de la Filisxtoj de Gibeon gxis Gezer.
14:17 Kaj la nomo de David farigxis fama en cxiuj landoj; kaj la Eternulo faris lin timata de cxiuj nacioj.
15:1 Li konstruis al si domojn en la urbo de David, kaj pretigis lokon por la kesto de Dio, kaj etendis tendon super gxi.
15:2 Tiam David diris:Neniu portu la keston de Dio krom la Levidoj; cxar ilin la Eternulo elektis, por ke ili portu la keston de Dio kaj servu al Li eterne.
15:3 Kaj David kunvenigis cxiujn Izraelidojn en Jerusalemon, por porti la keston de la Eternulo sur gxian lokon, kiun li pretigis por gxi.
15:4 Kaj David kunvenigis la idojn de Aaron kaj la Levidojn:
15:5 el la idoj de Kehat estis:la estro Uriel kaj liaj fratoj, cent dudek;
15:6 el la idoj de Merari:la estro Asaja kaj liaj fratoj, ducent dudek;
15:7 el la idoj de Gersxon:la estro Joel kaj liaj fratoj, cent tridek;
15:8 el la idoj de Elicafan:la estro SXemaja kaj liaj fratoj, ducent;
15:9 el la idoj de HXebron:la estro Eliel kaj liaj fratoj, okdek;
15:10 el la idoj de Uziel:la estro Aminadab kaj liaj fratoj, cent dek du.
15:11 Kaj David alvokis la pastrojn Cadok kaj Ebjatar, kaj la Levidojn Uriel,  Asaja, Joel, SXemaja, Eliel, kaj Aminadab;
15:12 kaj li diris al ili:Vi, cxefoj de patrodomoj de la Levidoj, sanktigu vin kaj viajn fratojn, kaj alportu la keston de la Eternulo, Dio de Izrael,  sur la lokon, kiun mi pretigis por gxi;
15:13 cxar antauxe, kiam ne vi tion faris, la Eternulo, nia Dio, frapis nin pro tio, ke ni sercxis Lin ne tiel, kiel oni devas.
15:14 Kaj sanktigis sin la pastroj kaj la Levidoj, por porti la keston de la Eternulo, Dio de Izrael.
15:15 Kaj la idoj de Levi ekportis la keston de Dio, kiel ordonis Moseo laux la vorto de la Eternulo, sur siaj sxultroj, per stangoj sur ili.
15:16 Kaj David diris al la estroj de la Levidoj, ke ili starigu siajn fratojn la kantistojn kun muzikaj instrumentoj, psalteroj, harpoj, kaj lauxtaj cimbaloj, por ke alte auxdigxu la sonoj de gxojo.
15:17 Kaj la Levidoj starigis Hemanon, filon de Joel, kaj el liaj fratoj Asafon, filon de Berehxja, kaj el la idoj de Merari, siaj fratoj, Etanon,  filon de Kusxaja;
15:18 kaj kun ili iliajn duagradajn fratojn:Zehxarja, Ben, Jaaziel,  SXemiramot, Jehxiel, Uni, Eliab, Benaja, Maaseja, Matitja, Eliflehu, Mikneja,  Obed-Edom, kaj Jeiel, kiel pordegistojn.
15:19 La kantistoj Heman, Asaf, kaj Etan estis por ludado sur kupraj cimbaloj;
15:20 Zehxarja, Aziel, SXemiramot, Jehxiel, Uni, Eliab, Maaseja, kaj Benaja- sur psalteroj, por sopranuloj;
15:21 Matitja, Eliflehu, Mikneja, Obed-Edom, Jeiel, kaj Azazja-sur harpoj,  por basuloj, por antauxkanti;
15:22 Kenanja, la estro de la Levidoj-por arangxado; li arangxadis la muzikon, cxar li estis kompetentulo.
15:23 Berehxja kaj Elkana estis pordogardistoj cxe la kesto;
15:24 SXebanja, Josxafat, Netanel, Amasaj, Zehxarja, Benaja, kaj Eliezer, la pastroj, trumpetadis per trumpetoj antaux la kesto de Dio; Obed-Edom kaj Jehxija estis pordogardistoj cxe la kesto.
15:25 Tiamaniere iris David kaj la plejagxuloj de Izrael kaj la milestroj,  por transporti kun gxojo la keston de interligo de la Eternulo el la domo de Obed-Edom.
15:26 Kaj kiam Dio helpis al la Levidoj, kiuj portis la keston de interligo de la Eternulo, oni oferbucxis sep bovojn kaj sep sxafojn.
15:27 David estis vestita per tuniko el delikata tolo, ankaux cxiuj Levidoj,  kiuj portis la keston, la kantistoj, kaj Kenanja, la estro de arangxado de la hxoroj; David ankaux havis sur si linan efodon.
15:28 Kaj cxiuj Izraelidoj akompanis la keston de interligo de la Eternulo,  kun gxojkrioj, kun sonado de korno, kun trumpetoj, lauxtaj cimbaloj,  psalteroj, kaj harpoj.
15:29 Kiam la kesto de interligo de la Eternulo venis al la urbo de David,  Mihxal, filino de Saul, rigardis tra la fenestro; kaj kiam sxi vidis, ke la regxo David saltas kaj ludas, sxi ekmalestimis lin en sia koro.
16:1 Kaj oni alportis la keston de Dio, kaj metis gxin interne de la tendo,  kiun David starigis por gxi; kaj oni alportis bruloferojn kaj pacoferojn antaux Dion.
16:2 Kiam David finis la oferadon de la bruloferoj kaj de la pacoferoj, li benis la popolon en la nomo de la Eternulo.
16:3 Kaj li disdonis al cxiuj Izraelidoj, kiel al la viroj, tiel ankaux al la virinoj, al cxiu po unu bulo da pano, po unu porcio da viando, kaj po unu peniko da sekvinberoj.
16:4 Kaj li starigis antaux la kesto de la Eternulo el la Levidoj servantojn,  por kantadi gloron, dankon, kaj lauxdon al la Eternulo, Dio de Izrael:
16:5 la cxefo estis Asaf, la dua estis Zehxarja, poste Jeiel, SXemiramot,  Jehxiel, Matitja, Eliab, Benaja, Obed-Edom, kaj Jeiel, kun psalteroj kaj harpoj, kaj Asaf sonigadis per cimbaloj;
16:6 Benaja kaj Jahxaziel, la pastroj, estis kun trumpetoj cxiam antaux la kesto de interligo de Dio.
16:7 Tiam, en tiu tago, David la unuan fojon arangxis dankokanton al la Eternulo per Asaf kaj liaj fratoj:
16:8 Gloru la Eternulon, voku Lian nomon;   Sciigu inter la popoloj Liajn farojn.
16:9 Kantu al Li, muziku al Li;   Parolu pri cxiuj Liaj mirakloj.
16:10 Lauxdu Lian sanktan nomon;   GXoju la koro de tiuj, kiuj sercxas la Eternulon.
16:11 Turnu vin al la Eternulo kaj al Lia potenco;   Sercxu cxiam Lian vizagxon.
16:12 Memoru Liajn miraklojn, kiujn Li faris;   Liajn signomiraklojn kaj la jugxojn de Lia busxo;
16:13 Vi, semo de Izrael, Lia sklavo,   Filoj de Jakob, Liaj elektitoj.
16:14 Li estas la Eternulo, nia Dio;   Sur la tuta tero estas Liaj jugxoj.
16:15 Memoru eterne Lian interligon,   La vorton, kiun Li testamentis por mil generacioj,
16:16 Kiun Li interkonsentis kun Abraham  Kaj jxuris al Isaak.
16:17 Li metis gxin por Jakob kiel legxon,   Por Izrael kiel eternan interligon,
16:18 Dirante:Al vi Mi donos la landon Kanaanan  Kiel vian parton heredan.
16:19 Kiam vi estis malgrandnombraj,   Malmultaj, kaj fremduloj en gxi,
16:20 Kaj ili iradis de popolo al popolo,   El unu regno al alia gento,
16:21 Tiam Li al neniu permesis premi ilin,   Kaj Li punis pro ili regxojn;
16:22 Dirante:Ne tusxu Miajn sanktoleitojn,   Kaj al Miaj profetoj ne faru malbonon.
16:23 Kantu al la Eternulo la tuta tero;   Proklamu de tago al tago Lian savon.
16:24 Rakontu inter la popoloj Lian gloron,   Inter cxiuj gentoj Liajn miraklojn.
16:25 CXar la Eternulo estas granda kaj tre glorinda;   Li estas timinda super cxiuj dioj;
16:26 CXar cxiuj dioj de la popoloj estas idoloj;   Sed la Eternulo kreis la cxielon.
16:27 Gloro kaj majesto estas antaux Li;   Forto kaj beleco estas sur Lia loko.
16:28 Tributu al la Eternulo, familioj de la popoloj;   Tributu al la Eternulo gloron kaj potencon.
16:29 Tributu al la Eternulo honoron de Lia nomo;   Alportu donacon, kaj venu antaux Lin;   Adorklinigxu antaux la Eternulo en sankta ornamo.
16:30 Tremu antaux Li la tuta tero;   Li arangxis ja la mondon, ke gxi ne sxanceligxu.
16:31 GXoju la cxielo, kaj estu gaja la tero;   Kaj oni diru inter la nacioj:La Eternulo regxas.
16:32 Bruu la maro, kaj cxio, kio gxin plenigas;   GXoju la kampo, kaj cxio, kio estas sur gxi.
16:33 Tiam kantu cxiuj arboj de la arbaro antaux la Eternulo,   CXar Li venas, por jugxi la teron.
16:34 Lauxdu la Eternulon, cxar Li estas bona;   CXar eterna estas Lia favorkoreco.
16:35 Kaj diru:Savu nin, ho Dio de nia savo,   Kolektu nin kaj liberigu nin el inter la nacioj,   Por ke ni danku Vian sanktan nomon,   Por ke ni gloru nin per Via majesto.
16:36 Benata estu la Eternulo, Dio de Izrael,   De eterne gxis eterne.  Kaj la tuta popolo diris:Amen! kaj gloro al la Eternulo!
16:37 Kaj li restigis tie antaux la kesto de interligo de la Eternulo Asafon kaj liajn fratojn, por servadi antaux la kesto konstante, laux la ordo de cxiu tago;
16:38 kaj Obed-Edomon kaj liajn fratojn, sesdek ok; Obed-Edom, filo de Jedutun, kaj HXosa, restis kiel pordegistoj;
16:39 kaj la pastron Cadok kaj liajn fratojn, la pastrojn, antaux la logxejo de la Eternulo sur la altajxo en Gibeon,
16:40 por ke ili alportadu bruloferojn al la Eternulo sur la altaro de bruloferoj konstante, matene kaj vespere, kaj por cxio, kio estas skribita en la instruo de la Eternulo, kiun Li donis al Izrael.
16:41 Kaj kun ili estis Heman kaj Jedutun, kaj la aliaj elektitoj, difinitaj lauxnome, por kantadi lauxdon al la Eternulo, cxar eterna estas Lia favorkoreco;
16:42 kun ili estis Heman kaj Jedutun, kun trumpetoj kaj cimbaloj kaj aliaj instrumentoj por kantado antaux Dio; kaj la filoj de Jedutun estis cxe la pordego.
16:43 Kaj la tuta popolo disiris cxiu en sian domon; kaj David iris returne,  por beni sian domon.
17:1 Kiam David logxis en sia domo, li diris unu fojon al la profeto Natan:Jen mi logxas en domo cedroligna, kaj la kesto de interligo de la Eternulo restas sub tapisxoj.
17:2 Kaj Natan diris al David:CXion, kio estas sur via koro, faru, cxar Dio estas kun vi.
17:3 Sed en tiu sama nokto aperis vorto de Dio al Natan, dirante:
17:4 Iru, kaj diru al Mia servanto David:Tiele diras la Eternulo:Ne vi konstruos por Mi la domon por logxi;
17:5 cxar Mi ne logxis en domo de post tiu tago, kiam Mi elkondukis Izraelon,  gxis la nuna tempo; sed Mi estis nur en tabernaklo kaj en tendo.
17:6 Kien ajn Mi iris kun la tuta Izrael, cxu Mi diris ecx unu vorton al iu el la jugxistoj de Izrael, al kiuj Mi ordonis pasxti Mian popolon,  dirante:Kial vi ne konstruis por Mi cedrolignan domon?
17:7 Kaj nun diru jenon al Mia servanto David:Tiele diras la Eternulo Cebaot:Mi prenis vin de sxafejo, de sxafoj, por ke vi estu estro super Mia popolo Izrael;
17:8 kaj Mi estis kun vi cxie, kien vi iris; kaj Mi ekstermis cxiujn viajn malamikojn antaux vi, kaj Mi faris al vi nomon, egalan al la nomoj de la potenculoj sur la tero;
17:9 kaj Mi arangxis lokon por Mia popolo Izrael, kaj Mi plantis gxin tiel,  ke gxi logxu trankvile sur sia loko kaj ne plu tremu; kaj malbonuloj ne plu senfortigos gxin, kiel antauxe;
17:10 kaj de post tiu tempo, kiam Mi starigis jugxistojn super Mia popolo Izrael, Mi humiligis cxiujn viajn malamikojn; kaj Mi diras al vi, ke domon konstruos al vi la Eternulo.
17:11 Kiam finigxos viaj tagoj kaj vi iros al viaj patroj, Mi starigos post vi vian idon, kiu estos el viaj filoj; kaj Mi fortikigos lian regnon.
17:12 Li konstruos por Mi domon; kaj Mi fortikigos lian tronon por cxiam.
17:13 Mi estos al li patro, kaj li estos al Mi filo; kaj Mian favorkorecon Mi ne deturnos de li tiel, kiel Mi deturnis de tiu, kiu estis antaux vi.
17:14 Kaj Mi starigos lin en Mia domo kaj en Mia regno por cxiam; kaj lia trono estos fortikigita por eterne.
17:15 Konforme al cxiuj cxi tiuj vortoj kaj al cxi tiu tuta vizio, Natan parolis al David.
17:16 Kaj venis la regxo David kaj sidigxis antaux la Eternulo, kaj diris:Kiu estas mi, ho Dio Eternulo, kaj kio estas mia domo, ke Vi venigis min gxis cxi tie?
17:17 Sed ecx tio estis nesuficxa antaux Vi, ho Dio, kaj Vi parolis pri la domo de Via servanto ecx por la malproksima estonteco, kaj Vi rigardis min kiel homon alte starantan, ho Dio Eternulo.
17:18 Kion pli David povas diri al Vi, por honori Vian servanton? Vi konas ja Vian servanton.
17:19 Ho Eternulo, por Via servanto kaj laux Via koro Vi faris tiun tutan grandajxon, por montri cxian grandecon.
17:20 Ho Eternulo, ne ekzistas simila al Vi, kaj ne ekzistas Dio krom Vi,  laux cxio, kion ni auxdis per niaj oreloj.
17:21 Kaj kiu estas simila al Via popolo Izrael, la sola popolo sur la tero,  koncerne kiun Dio iris, por elacxeti gxin al Si kiel popolon, por fari al Si nomon per grandajxoj kaj timindajxoj, forpelante naciojn antaux Via popolo,  kiun Vi liberigis el Egiptujo?
17:22 Vi faris Vian popolon Izrael Via popolo por eterne; kaj Vi, ho Eternulo, faris Vin Dio por gxi.
17:23 Kaj nun, ho Eternulo, la vorto, kiun Vi diris pri Via servanto kaj pri lia domo, verigxu por eterne, kaj Vi agu tiel, kiel Vi diris.
17:24 Kaj Via nomo estu vera kaj granda por eterne, por ke oni diru:La Eternulo Cebaot, Dio de Izrael, estas Dio al Izrael; kaj la domo de Via servanto David estu fortika antaux Vi.
17:25 CXar Vi, ho mia Dio, sciigis al la orelo de Via servanto, ke Vi konstruos al li domon; tial Via servanto trovis kuragxon pregxi antaux Vi.
17:26 Kaj nun, ho Eternulo, Vi estas Dio, kaj Vi diris pri Via servanto cxi tiun bonajxon.
17:27 Nun komencu beni la domon de Via servanto, ke gxi restu eterne antaux Vi; cxar kion Vi, ho Eternulo, benas, tio restas benita por eterne.
18:1 Post tio okazis, ke David venkobatis la Filisxtojn kaj humiligis ilin,  kaj li prenis Gaton kaj gxiajn filinurbojn el la manoj de la Filisxtoj.
18:2 Li ankaux venkobatis la Moabidojn, kaj la Moabidoj submetigxis al David kaj alportis tributojn.
18:3 Kaj David venkobatis Hadarezeron, regxon de Coba, en HXamat, kiam tiu iris, por fortikigi sian regadon super la rivero Euxfrato.
18:4 Kaj David venkoprenis de li mil cxarojn kaj sep mil rajdantojn kaj dudek mil piedirantojn; kaj David lamigis cxiujn cxarcxevalojn, sed restigis el ili por cent cxaroj.
18:5 La Sirianoj Damaskaj venis, por helpi al Hadarezer, regxo de Coba; sed David venkobatis el la Sirianoj dudek du mil homojn.
18:6 Kaj David restigis garnizonojn en la Damaska Sirio, kaj la Sirianoj submetigxis al David kaj alportis tributojn. Kaj la Eternulo helpis al David cxie, kien li iris.
18:7 Kaj David prenis la orajn sxildojn, kiujn havis sur si la servantoj de Hadarezer, kaj alportis ilin en Jerusalemon.
18:8 Kaj el Tibhxat kaj el Kun, urboj de Hadarezer, David prenis tre multe da kupro, el kiu poste Salomono faris la kupran maron, la kolonojn, kaj la kuprajn vazojn.
18:9 Kiam Tou, regxo de HXamat, auxdis, ke David venkobatis la tutan militistaron de Hadarezer, regxo de Coba,
18:10 tiam li sendis sian filon Hadoram al la regxo David, por saluti lin,  kaj gratuli lin pri tio, ke li militis kontraux Hadarezer kaj venkobatis lin (cxar Tou estis en milito kontraux Hadarezer); kaj li havis kun si cxiaspecajn vazojn el oro, argxento, kaj kupro.
18:11 Ankaux cxi tiujn David dedicxis al la Eternulo, kune kun la argxento kaj oro, kiun li prenis de cxiuj nacioj:de Edom, de Moab, de la Amonidoj, de la Filisxtoj, kaj de Amalek.
18:12 Plue Abisxaj, filo de Ceruja, venkobatis Edomon en la Valo de Salo, dek ok mil homojn;
18:13 kaj li restigis en Edomujo garnizonojn, kaj cxiuj Edomidoj submetigxis al David. Kaj la Eternulo helpis al David cxie, kien li iris.
18:14 Kaj David regxis super la tuta Izrael, kaj li faradis jugxon kaj justecon al sia tuta popolo.
18:15 Joab, filo de Ceruja, estis estro de la militistaro; Jehosxafat, filo de Ahxilud, estis kronikisto;
18:16 Cadok, filo de Ahxitub, kaj Abimelehx, filo de Ebjatar, estis pastroj;  kaj SXavsxa estis skribisto;
18:17 Benaja, filo de Jehojada, estis super la Keretidoj kaj la Peletidoj;  kaj la filoj de David estis la unuaj apud la regxo.
19:1 Okazis poste, ke mortis Nahxasx, regxo de la Amonidoj, kaj lia filo farigxis regxo anstataux li.
19:2 Tiam David diris:Mi estos favorkora al HXanun, filo de Nahxasx, cxar lia patro agis favorkore koncerne min. Kaj David sendis senditojn, por konsoli lin pri lia patro. Kaj la servantoj de David venis en la landon de la Amonidoj, al HXanun, por lin konsoli.
19:3 Sed la eminentuloj de la Amonidoj diris al HXanun:CXu efektive David deziras honori vian patron antaux vi, ke li sendis al vi konsolantojn? cxu ne venis al vi liaj servantoj nur por esplori, por ruinigi, kaj por esplorrigardi la landon?
19:4 Tiam HXanun prenis la servantojn de David, razigis ilin, detrancxis iliajn vestojn gxis duono, gxis la lumboj, kaj foririgis ilin.
19:5 Kaj ili iris. Kaj oni raportis al David pri tiuj viroj, kaj li sendis renkonte al ili, cxar la viroj tre hontis. Kaj la regxo diris:Restu en Jerihxo, gxis rekreskos viaj barboj, kaj tiam revenu.
19:6 Kiam la Amonidoj vidis, ke ili indignigis kontraux si Davidon, tiam HXanun kaj la Amonidoj sendis mil kikarojn da argxento, por dungi al si el Mezopotamio, el Sirio de Maahxa, kaj el Coba cxarojn kaj rajdistojn.
19:7 Kaj ili dungis al si tridek du mil cxarojn kaj la regxon de Maahxa kun lia popolo. Kaj ili venis kaj starigxis tendare antaux Medba. Kaj la Amonidoj kolektigxis el siaj urboj kaj venis al la milito.
19:8 Kiam David auxdis pri tio, li sendis Joabon kaj la tutan armeon da kuragxuloj.
19:9 Kaj la Amonidoj eliris, kaj batalarangxigxis antaux la enirejo de la urbo; kaj la regxoj venintaj arangxigxis aparte, sur la kampo.
19:10 Kiam Joab vidis, ke li havos kontraux si batalon antauxe kaj malantauxe, li faris elekton el cxiuj plejbravuloj en Izrael kaj batalarangxis ilin kontraux la Sirianoj;
19:11 la ceteran parton de la popolo li komisiis al sia frato Abisxaj, kaj ili batalarangxis sin kontraux la Amonidoj.
19:12 Kaj li diris:Se la Sirianoj superfortos min, tiam vi donos al mi helpon; sed se la Amonidoj superfortos vin, tiam mi donos al vi helpon;
19:13 estu kuragxa, kaj ni tenu nin forte pro nia popolo kaj pro la urboj de nia Dio; kaj la Eternulo faru tion, kio placxos al Li.
19:14 Kaj Joab, kun la popolo, kiu estis kun li, komencis la batalon kontraux la Sirianoj, kaj cxi tiuj forkuris antaux li.
19:15 Kiam la Amonidoj vidis, ke la Sirianoj forkuris, ili ankaux forkuris antaux lia frato Abisxaj, kaj foriris en la urbon. Kaj Joab venis Jerusalemon.
19:16 Vidante, ke ili estas venkobatitaj de la Izraelidoj, la Sirianoj sendis senditojn kaj elirigis la Sirianojn transriverajn; kaj SXofahx, la militestro de Hadarezer, ilin kondukis.
19:17 Kiam tio estis raportita al David, li kolektis cxiujn Izraelidojn,  transiris Jordanon, venis al ili, kaj batalarangxigxis kontraux ili; David arangxis batalon kontraux la Sirianoj, kaj ili interbatalis kun li.
19:18 Kaj la Sirianoj forkuris antaux Izrael, kaj David mortigis el la Sirianoj sep mil cxaristojn kaj kvardek mil piedirantojn; ankaux SXofahxon,  la militestron, li mortigis.
19:19 Kiam la servantoj de Hadarezer vidis, ke ili estas venkobatitaj de la Izraelidoj, ili faris pacon kun David kaj submetigxis al li. Kaj la Sirianoj ne volis plu helpi al la Amonidoj.
20:1 Post paso de unu jaro, en la tempo, kiam la regxoj eliras milite, Joab kondukis la militistaron kaj komencis ruinigi la landon de la Amonidoj, kaj li venis kaj eksiegxis Raban. Sed David restis en Jerusalem. Kaj Joab venkobatis Raban kaj detruis gxin.
20:2 Kaj David prenis la kronon de Malkam de lia kapo; li trovis, ke gxi enhavas lauxpeze kikaron da oro, kaj estis en gxi multekosta sxtono, kiu transiris sur la kapon de David. Kaj da militakirajxo li elportis el la urbo tre multe.
20:3 Kaj la popolon, kiu estis tie, li elirigis, kaj mortigis per segiloj,  feraj drasxiloj, kaj hakiloj. Tiele David agis kun cxiuj urboj de la Amonidoj. Kaj David kun la tuta popolo revenis Jerusalemon.
20:4 Post tio komencigxis milito en Gezer, kontraux la Filisxtoj; tiam Sibhxaj, la HXusxaido, mortigis Sipajon, unu el la infanoj de la giganto. Kaj ili humiligxis.
20:5 Kaj denove estis milito kun la Filisxtoj; kaj Elhxanan, filo de Jair,  mortigis Lahxmin, fraton de Goljat, la Gatano, cxe kiu la tenilo de lia lanco estis kiel rultrabo de teksisto.
20:6 Kaj denove estis milito en Gat; tie estis viro tre altkreska, kiu havis po ses fingroj, sume dudek kvar; li ankaux naskigxis al la giganto.
20:7 Kiam li insultis Izraelon, lin mortigis Jonatan, filo de SXimea, frato de David.
20:8 Tiuj naskigxis al la giganto en Gat, kaj ili falis de la mano de David kaj de la manoj de liaj servantoj.
21:1 Satano levigxis kontraux Izraelon kaj instigis Davidon kalkuli Izraelon.
21:2 Kaj David diris al Joab kaj al la estroj de la popolo:Iru, kalkulu la Izraelidojn, de Beer-SXeba gxis Dan, kaj raportu al mi, por ke mi sciu ilian nombron.
21:3 Joab diris:La Eternulo multigu Sian popolon centoble; ili cxiuj, ho regxo, mia sinjoro, estas ja servantoj por mia sinjoro; por kio do mia sinjoro tion postulas? por kio tio farigxu kulpo sur Izrael?
21:4 Sed la vorto de la regxo superfortis Joabon; tial Joab iris, trairis la tutan Izraelidaron, kaj venis Jerusalemon.
21:5 Kaj Joab transdonis al David la rezulton de la kalkulado de la popolo;  kaj montrigxis, ke da Izraelidoj estas miliono kaj cent mil viroj povantaj eltiri glavon, kaj da Jehudaidoj kvarcent sepdek mil povantaj eltiri glavon.
21:6 La Levidojn kaj la Benjamenidojn li ne kalkulis inter ili, cxar antipatia estis al Joab la vorto de la regxo.
21:7 Kaj tiu afero malplacxis al Dio, kaj Li frapis Izraelon.
21:8 Tiam David diris al Dio:Mi forte pekis, farante tiun aferon. Sed nun,  pardonu do la malbonagon de Via servanto; cxar mi agis tre malsagxe.
21:9 Kaj la Eternulo parolis al Gad, la viziisto de David, dirante:
21:10 Iru kaj diru al David:Tiele diras la Eternulo:Tri punojn Mi proponas al vi; elektu al vi unu el ili, ke Mi gxin faru al vi.
21:11 Kaj Gad venis al David, kaj diris al li:Tiele diras la Eternulo:Akceptu por vi:
21:12 aux dum tri jaroj estos malsato en la lando; aux dum tri monatoj vi estos premata de viaj kontrauxuloj kaj vin atingos la glavo de viaj malamikoj; aux dum tri tagoj regos en la lando la glavo de la Eternulo kaj pesto, kaj angxelo de la Eternulo ekstermados en cxiuj regionoj de Izrael.  Pripensu do nun, kion mi respondu al mia Sendinto.
21:13 Tiam David diris al Gad:Estas al mi tre malfacile; sed mi falu en la manon de la Eternulo, cxar tre granda estas Lia kompatemeco; nur mi ne falu en manon homan.
21:14 Kaj la Eternulo venigis peston sur Izraelon, kaj falis el la Izraelidoj sepdek mil homoj.
21:15 Kaj Dio sendis angxelon al Jerusalem, por fari en gxi ekstermon. Sed kiam li komencis la ekstermadon, la Eternulo rigardis, kaj bedauxris la malbonon, kaj diris al la angxelo-ekstermanto:Suficxe! nun haltigu vian manon! La angxelo de la Eternulo staris tiam apud la drasxejo de Ornan, la Jebusido.
21:16 David levis siajn okulojn, kaj ekvidis la angxelon de la Eternulo,  starantan inter la tero kaj la cxielo, kaj tenantan en sia mano eltiritan glavon, etenditan super Jerusalem. Tiam David kaj la plejagxuloj, kovritaj per sakajxoj, jxetis sin vizagxaltere.
21:17 Kaj David diris al Dio:Mi estas ja tiu, kiu ordonis kalkuli la popolon;  mi estas tiu, kiu pekis kaj faris la malbonajxon; sed kion faris cxi tiuj sxafoj? Ho Eternulo, mia Dio, Via mano estu sur mi kaj sur la domo de mia patro; sed Vian popolon ne plagu.
21:18 La angxelo de la Eternulo diris al Gad, ke li diru al David, ke David iru kaj starigu altaron al la Eternulo sur la drasxejo de Ornan, la Jebusido.
21:19 Tiam David iris, konforme al la vorto de Gad, kiun li eldiris en la nomo de la Eternulo.
21:20 Kiam Ornan sin returnis kaj ekvidis la angxelon, li kaj liaj kvar filoj kun li sin kasxis. Ornan tiam estis drasxanta tritikon.
21:21 Kaj David venis al Ornan. Ornan ekrigardis kaj ekvidis Davidon, kaj li eliris el la drasxejo kaj adorklinigxis antaux David vizagxaltere.
21:22 David diris al Ornan:Donu al mi la lokon de la drasxejo, por ke mi konstruu sur gxi altaron al la Eternulo; pro gxia plena prezo donu gxin al mi, por ke cxesigxu la pesto inter la popolo.
21:23 Kaj Ornan diris al David:Prenu al vi; mia sinjoro la regxo faru tion,  kio placxas al li; vidu, mi fordonas la bovojn por bruloferoj, la drasxilojn por ligno, kaj la tritikon por farunofero; cxion mi fordonas.
21:24 Sed la regxo David diris al Ornan:Ne; mi volas acxeti pro plena prezo;  cxar mi ne oferportos vian proprajxon al la Eternulo, kaj mi ne alportos bruloferon senpagan.
21:25 Kaj David donis al Ornan pro la loko sescent siklojn da oro.
21:26 Kaj David konstruis tie altaron al la Eternulo, kaj alportis bruloferojn kaj pacoferojn, kaj ekvokis al la Eternulo; kaj Li respondis al li per fajro el la cxielo sur la altaron de la brulofero.
21:27 Kaj la Eternulo ordonis al la angxelo, ke li remetu sian glavon en gxian ingon.
21:28 En tiu tempo, vidante, ke la Eternulo respondis al li sur la drasxejo de Ornan, la Jebusido, David alportis tie oferon.
21:29 La tabernaklo de la Eternulo, kiun faris Moseo en la dezerto, kaj la altaro de bruloferoj, estis en tiu tempo sur altajxo en Gibeon.
21:30 Sed David ne povis iri antaux gxin por demandi Dion; cxar lin timigis la glavo de la angxelo de la Eternulo.
22:1 Kaj David diris:CXi tie estas la domo de Dio, la Eternulo, kaj cxi tio estas altaro por bruloferoj por Izrael.
22:2 Kaj David ordonis kunvenigi la fremdulojn, kiuj estis en la lando de Izrael, kaj li starigis sxtonhakistojn, por cxirkauxhaki sxtonojn por la konstruado de la domo de Dio.
22:3 Kaj multe da fero por najloj al la pordoj de la pordegoj kaj por la krampoj pretigis David, ankaux multe da kupro, en nemezurita kvanto;
22:4 kaj sennombran kvanton da cedra ligno, cxar la Cidonanoj kaj Tiranoj alveturigis al David multe da cedra ligno.
22:5 Kaj David diris:Mia filo Salomono estas juna kaj neforta, kaj la domo,  kiun oni devas konstrui por la Eternulo, devas esti granda, por ke Lia nomo kaj gloro estu konata en cxiuj landoj. Tial mi preparados por li. Kaj David multe preparis antaux sia morto.
22:6 Kaj li alvokis sian filon Salomono, kaj testamentis al li, ke li konstruu domon por la Eternulo, Dio de Izrael.
22:7 Kaj David diris al Salomono:Mia filo, mi havis la intencon konstrui domon al la nomo de la Eternulo, mia Dio;
22:8 sed aperis pri mi vorto de la Eternulo, dirante:Multe da sango vi versxis, kaj grandajn militojn vi faris, tial vi ne devas konstrui domon al Mia nomo; cxar multe da sango vi versxis antaux Mi sur la teron.
22:9 Jen filo naskigxos al vi; li estos homo de paco, kaj Mi donos al li pacon en rilato al cxiuj liaj malamikoj cxirkauxe; Salomono estos lia nomo,  kaj pacon kaj trankvilecon Mi donos al Izrael en lia tempo.
22:10 Li konstruos domon al Mia nomo; li estos al Mi filo, kaj Mi estos al li patro; kaj Mi fortikigos la tronon de lia regxado super Izrael por cxiam.
22:11 Nun, ho mia filo, la Eternulo estu kun vi, por ke vi sukcesu kaj konstruu la domon de la Eternulo, via Dio, kiel Li diris pri vi.
22:12 La Eternulo donu al vi sagxon kaj kompetentecon, kaj Li faru vin ordonanto super Izrael, por ke vi plenumadu la instruon de la Eternulo, via Dio.
22:13 Tiam vi havos sukceson, se vi observos kaj plenumos la legxojn kaj preskribojn, kiujn la Eternulo donis per Moseo al Izrael. Estu forta kaj kuragxa; ne timu, kaj ne tremu.
22:14 Jen mi en mia malricxeco pretigis por la domo de la Eternulo cent mil kikarojn da oro, kaj milionon da kikaroj da argxento, kaj kupron kaj feron en nekalkulebla kvanto, cxar estas multe da gxi; ankaux lignon kaj sxtonojn mi pretigis; kaj vi povas aldoni al tio.
22:15 Vi havas multe da farontoj de la laboroj, masonistojn kaj cxarpentistojn kaj kompetentulojn pri cxiaj aferoj.
22:16 La oro, argxento, kupro, kaj fero estas en nekalkulebla kvanto; levigxu kaj faru, kaj la Eternulo estu kun vi.
22:17 Kaj David ordonis al cxiuj estroj de Izrael, ke ili helpu lian filon Salomono:
22:18 La Eternulo, via Dio, estas ja kun vi, kaj Li donis al vi trankvilecon cxiuflanke cxirkauxe; cxar Li transdonis en miajn manojn la logxantojn de la lando, kaj la lando humiligxis antaux la Eternulo kaj antaux Lia popolo.
22:19 Direktu do nun vian koron kaj vian animon, por turni vin al la Eternulo, via Dio. Levigxu, kaj konstruu la sanktejon de la Eternulo Dio, por transporti la keston de interligo de la Eternulo kaj la sanktajn vazojn de Dio en la domon, kiu estos konstruita al la nomo de la Eternulo.
23:1 David maljunigxis kaj atingis suficxan agxon; kaj li faris Salomonon,  sian filon, regxo super Izrael.
23:2 Kaj li kunvenigis cxiujn estrojn de Izrael kaj la pastrojn kaj la Levidojn.
23:3 Kaj estis kalkulitaj la Levidoj de la agxo de tridek jaroj kaj pli; kaj montrigxis, ke ilia nombro, kalkulante cxiujn kapojn de viroj, estis tridek ok mil.
23:4 El ili por administri la servadon de la domo de la Eternulo estis dudek kvar mil; da oficistoj kaj jugxistoj estis ses mil;
23:5 kvar mil pordegistoj, kaj kvar mil glorantoj de la Eternulo per instrumentoj, kiujn mi faris por glorado.
23:6 Kaj David dividis ilin en klasojn laux la filoj de Levi:Gersxon, Kehat,  kaj Merari.
23:7 La Gersxonidoj:Ladan kaj SXimei.
23:8 La filoj de Ladan:la cxefo Jehxiel, Zetam, kaj Joel-tri.
23:9 La filoj de SXimei:SXelomit, HXaziel, kaj Haran-tri. Tio estas la cxefoj de patrodomoj de Ladan.
23:10 Kaj la filoj de SXimei:Jahxat, Zina, Jeusx, kaj Beria. Tio estas la filoj de SXimei-kvar.
23:11 Jahxat estis la cxefo, Zina estis la dua; Jeusx kaj Beria havis nemulte da infanoj, tial ili cxe la kalkulado prezentis unu patrodomon.
23:12 La filoj de Kehat:Amram, Jichar, HXebron, kaj Uziel-kvar.
23:13 La filoj de Amram:Aaron kaj Moseo. Aaron estis apartigita kaj sanktigita por la plejsanktejo, li kaj liaj idoj por cxiam, por incensadi antaux la Eternulo, por servadi al Li kaj por benadi en Lia nomo eterne.
23:14 Moseo estis homo de Dio, kaj liaj idoj estis alkalkulitaj al la tribo de Levi.
23:15 La filoj de Moseo:Gersxom kaj Eliezer.
23:16 La filoj de Gersxom:SXebuel estis la cxefo.
23:17 La filoj de Eliezer estis:Rehxabja, la unua; aliajn filojn Eliezer ne havis; sed Rehxabja havis tre multe da filoj.
23:18 La filoj de Jichar:SXelomit, la unua.
23:19 La filoj de HXebron:la unua estis Jerija, la dua estis Amarja, la tria estis Jahxaziel, la kvara estis Jekameam.
23:20 La filoj de Uziel:Mihxa, la unua, kaj Jisxija, la dua.
23:21 La filoj de Merari:Mahxli kaj Musxi. La filoj de Mahxli:Eleazar kaj Kisx.
23:22 Eleazar mortis, kaj li ne havis filojn, sed nur filinojn; kaj ilin prenis al si la filoj de Kisx, iliaj kuzoj.
23:23 La filoj de Musxi:Mahxli, Eder, kaj Jeremot-tri.
23:24 Tio estas la idoj de Levi laux iliaj patrodomoj, la cxefoj de patrodomoj laux ilia kalkulo, laux ilia lauxnoma kaj lauxkapa nombro, kiuj faradis la laboron de servado en la domo de la Eternulo, komencante de la agxo de dudek jaroj kaj plue.
23:25 CXar David diris:La Eternulo, Dio de Izrael, donis ripozon al Sia popolo; kaj Li enlogxigxis en Jerusalem por cxiam.
23:26 Kaj la Levidoj ne bezonis portadi la tabernaklon kaj cxiujn gxiajn vazojn por la servado en gxi.
23:27 Laux la lastaj ordonoj de David estis kalkulitaj la Levidoj, havantaj la agxon de dudek jaroj kaj pli.
23:28 Ilia ofico estis helpi al la Aaronidoj cxe la servado en la domo de la Eternulo, zorgi pri la kortoj, pri la cxambroj, pri la pureco de cxio sankta,  kaj plenumi la laboron en la domo de Dio;
23:29 zorgi pri la pano de propono, pri la faruno por farunoferoj, pri la macoj, pri la patoj, pri la rostado, kaj pri cxia mezurado kaj pesado;
23:30 stari cxiumatene, por kanti lauxdon kaj gloron al la Eternulo, tiel same ankaux vespere;
23:31 fari cxiujn bruloferojn al la Eternulo en la sabatoj, monatkomencoj,  kaj festoj, laux ilia nombro, laux la preskribo pri ili, cxiam antaux la Eternulo;
23:32 servi por dejxorado cxe la tabernaklo de kunveno, cxe la sanktajxoj,  kaj apud siaj fratoj la Aaronidoj cxe la servado en la domo de la Eternulo.
24:1 La ordo de la Aaronidoj:la filoj de Aaron:Nadab, Abihu, Eleazar, kaj Itamar.
24:2 Nadab kaj Abihu mortis pli frue ol ilia patro, kaj filojn ili ne havis;  kaj Eleazar kaj Itamar farigxis pastroj.
24:3 La ordon arangxis David, kaj Cadok el la idoj de Eleazar, kaj Ahximelehx el la idoj de Itamar, laux iliaj oficoj cxe ilia servado.
24:4 Montrigxis, ke inter la idoj de Eleazar estis pli granda nombro da viroj, ol inter la idoj de Itamar. Oni dividis ilin:por la idoj de Eleazar estis dek ses cxefoj de patrodomoj, kaj por la idoj de Itamar ok patrodomoj.
24:5 Oni dividis ilin per lotado, ambaux partojn paralele, cxar la estroj de la sanktejo kaj la estroj en la aferoj de Dio estis el la idoj de Eleazar kaj el la idoj de Itamar.
24:6 Kaj enskribis ilin SXemaja, filo de Netanel, skribisto el la Levidoj,  antaux la regxo kaj la estroj, antaux la pastro Cadok, antaux Ahximelehx,  filo de Ebjatar, kaj antaux la cxefoj de patrodomoj de la pastroj kaj de la Levidoj; unu loto estis por patrodomo de Eleazaridoj, kaj unu loto estis por patrodomo de Itamaridoj.
24:7 La unua loto eliris por Jehojarib, la dua por Jedaja,
24:8 la tria por HXarim, la kvara por Seorim,
24:9 la kvina por Malkija, la sesa por Mijamin,
24:10 la sepa por Hakoc, la oka por Abija,
24:11 la nauxa por Jesxua, la deka por SXehxanja,
24:12 la dek-unua por Eljasxib, la dek-dua por Jakim,
24:13 la dek-tria por HXupa, la dek-kvara por Jesxebab,
24:14 la dek-kvina por Bilga, la dek-sesa por Imer,
24:15 la dek-sepa por HXezir, la dek-oka por Hapicec,
24:16 la dek-nauxa por Petahxja, la dudeka por Jehxezkel,
24:17 la dudek-unua por Jahxin, la dudek-dua por Gamul,
24:18 la dudek-tria por Delaja, la dudek-kvara por Maazja.
24:19 Tio estis ilia ordo cxe ilia servado, por iri en la domon de la Eternulo laux la preskribo donita per ilia patro Aaron, kiel ordonis al li la Eternulo, Dio de Izrael.
24:20 La ordo por la ceteraj idoj de Levi:el la idoj de Amram:SXubael; el la idoj de SXubael:Jehxdeja;
24:21 cxe Rehxabja:el la idoj de Rehxabja la unua estis Jisxija;
24:22 cxe la Jicharidoj:SXelomot; el la filoj de SXelomot:Jahxat;
24:23 la filoj de HXebron:Jerija, Amarja estis la dua, Jahxaziel la tria,  Jekameam la kvara;
24:24 el la filoj de Uziel:Mihxa; el la filoj de Mihxa:SXamir;
24:25 la frato de Mihxa estis Jisxija; el la filoj de Jisxija:Zehxarja;
24:26 el la filoj de Merari:Mahxli kaj Musxi; el la filoj de Jaazija:Beno;
24:27 el la idoj de Merari:cxe Jaazija:Beno, SXoham, Zakur, kaj Ibri;
24:28 cxe Mahxli:Eleazar; li ne havis filojn;
24:29 cxe Kisx:el la filoj de Kisx:Jerahxmeel;
24:30 la filoj de Musxi:Mahxli, Eder, kaj Jerimot. Tio estas la Levidoj laux iliaj patrodomoj.
24:31 Ili ankaux lotis samtempe kun siaj fratoj la Aaronidoj, antaux la regxo David, Cadok, Ahximelehx, kaj la cxefoj de patrodomoj de la pastroj kaj de la Levidoj:cxefo de patrodomo egale kun sia pli malgranda frato.
25:1 David kaj la militestroj apartigis por la servado filojn de Asaf, de Heman, kaj de Jedutun, kiuj estis inspiritaj por harpoj, psalteroj, kaj cimbaloj. Ili estis kalkulitaj por sia servado:
25:2 el la filoj de Asaf:Zakur, Jozef, Netanja, kaj Asxarela, filoj de Asaf,  sub gvidado de Asaf, kiu kantis cxe la regxo.
25:3 De Jedutun, la filoj de Jedutun:Gedalja, Ceri, Jesxaja, HXasxabja, kaj Matitja, ses, sub gvidado de sia patro Jedutun, kiu ludis inspirite sur harpo, por lauxdi kaj glori la Eternulon.
25:4 De Heman, la filoj de Heman:Bukija, Matanja, Uziel, SXebuel, Jerimot,  HXananja, HXanani, Eliata, Gidalti, Romamti-Ezer, Josxbekasxa, Maloti, Hotir,  kaj Mahxaziot.
25:5 CXiuj ili estis filoj de Heman, viziisto de la regxo koncerne la vortojn de Dio, por levi la kornon. Dio donis al Heman dek kvar filojn kaj tri filinojn.
25:6 CXiuj cxi tiuj estis sub la gvidado de siaj patroj cxe la kantado en la domo de la Eternulo, kun cimbaloj, psalteroj, kaj harpoj, cxe la servado en la domo de Dio, sub la gvidado de la regxo, Asaf, Jedutun, kaj Heman.
25:7 Ilia nombro, kune kun iliaj fratoj, instruitaj por kanti antaux la Eternulo, cxiuj kompetentuloj, estis ducent okdek ok.
25:8 Ili lotis pri la vico de sia dejxorado, la malgrandaj egale kiel la grandaj, kompetentulo egale kiel lernanto.
25:9 La unua loto eliris cxe Asaf por Jozef; la dua por Gedalja; li kun siaj fratoj kaj siaj filoj estis dek du;
25:10 la tria por Zakur; liaj filoj kaj fratoj estis dek du;
25:11 la kvara por Jicri; liaj filoj kaj fratoj estis dek du;
25:12 la kvina por Netanja; liaj filoj kaj fratoj estis dek du;
25:13 la sesa por Bukija; liaj filoj kaj fratoj estis dek du;
25:14 la sepa por Jesxarela; liaj filoj kaj fratoj estis dek du;
25:15 la oka por Jesxaja; liaj filoj kaj fratoj estis dek du;
25:16 la nauxa por Matanja; liaj filoj kaj fratoj estis dek du;
25:17 la deka por SXimei; liaj filoj kaj fratoj estis dek du;
25:18 la dek-unua por Azarel; liaj filoj kaj fratoj estis dek du;
25:19 la dek-dua por HXasxabja; liaj filoj kaj fratoj estis dek du;
25:20 la dek-tria por SXubael; liaj filoj kaj fratoj estis dek du;
25:21 la dek-kvara por Matitja; liaj filoj kaj fratoj estis dek du;
25:22 la dek-kvina por Jeremot; liaj filoj kaj fratoj estis dek du;
25:23 la dek-sesa por HXananja; liaj filoj kaj fratoj estis dek du;
25:24 la dek-sepa por Josxbekasxa; liaj filoj kaj fratoj estis dek du;
25:25 la dek-oka por HXanani; liaj filoj kaj fratoj estis dek du;
25:26 la dek-nauxa por Maloti; liaj filoj kaj fratoj estis dek du;
25:27 la dudeka por Eliata; liaj filoj kaj fratoj estis dek du;
25:28 la dudek-unua por Hotir; liaj filoj kaj fratoj estis dek du;
25:29 la dudek-dua por Gidalti; liaj filoj kaj fratoj estis dek du;
25:30 la dudek-tria por Mahxaziot; liaj filoj kaj fratoj estis dek du;
25:31 la dudek-kvara por Romamti-Ezer; liaj filoj kaj fratoj estis dek du.
26:1 La klasoj de la pordegistoj:el la Korahxidoj:Mesxelemja, filo de Kore,  el la filoj de Asaf.
26:2 Mesxelemja havis filojn:la unuenaskito estis Zehxarja, la dua estis Jediael, la tria estis Zebadja, la kvara estis Jatniel;
26:3 la kvina estis Elam, la sesa estis Jehohxanan, la sepa estis Eljehoenaj.
26:4 Obed-Edom havis filojn:SXemaja estis la unuenaskito, Jehozabad la dua,  Joahx la tria, Sahxar la kvara, Netanel la kvina,
26:5 Amiel la sesa, Isahxar la sepa, Peultaj la oka; cxar benis lin Dio.
26:6 Al lia filo SXemaja naskigxis filoj, kiuj regis en siaj patrodomoj, cxar ili estis bravaj homoj.
26:7 La filoj de SXemaja:Otni, Refael, Obed, Elzabad, liaj fratoj, bravaj homoj, Elihu kaj Semahxja.
26:8 CXiuj ili estis el la idoj de Obed-Edom; ili kaj iliaj filoj kaj iliaj fratoj estis bravaj homoj, tauxgaj por servado:sesdek du ili estis cxe Obed-  Edom.
26:9 Mesxelemja havis filojn kaj fratojn, bravajn homojn dek ok.
26:10 HXosa el la Merariidoj havis filojn:SXimri estis la cxefo (kvankam li ne estis unuenaskito, tamen lia patro faris lin cxefo),
26:11 HXilkija estis la dua, Tebalja la tria, Zehxarja la kvara; cxiuj filoj kaj fratoj de HXosa estis dek tri.
26:12 Al tiuj grupoj da pordegistoj, al la cxefoj de viroj, estis komisiita la servado en la domo de la Eternulo kune kun iliaj fratoj.
26:13 Kaj ili lotis, kiel la malgrandaj, tiel ankaux la grandaj, laux siaj patrodomoj, por cxiu pordego aparte.
26:14 Kaj la loto pri la oriento falis por SXelemja; kaj pri lia filo Zehxarja, la sagxa konsilanto, oni lotis, kaj lia loto eliris por la nordo;
26:15 pri Obed-Edom por la sudo, kaj pri liaj filoj por la provizejo;
26:16 pri SXupim kaj HXosa por la okcidento, por la Pordego SXalehxet, kie la vojo levigxas, kie gardo staras apud gardo.
26:17 Oriente estis ses Levidoj, norde kvar cxiutage, sude kvar cxiutage, kaj cxe la provizejoj po du.
26:18 CXe la alirejo okcidente estis:kvar cxe la vojo, kaj du cxe la alirejo.
26:19 Tio estis la grupoj da pordegistoj el la Korahxidoj kaj el la Merariidoj.
26:20 El la Levidoj, Ahxija estis super la trezoroj de la domo de Dio kaj super la trezoroj de la sanktajxoj.
26:21 El la idoj de Ladan, idoj de la Gersxonido Ladan, cxefoj de patrodomoj de la Gersxonido Ladan estis la Jehxielidoj.
26:22 La Jehxielidoj:Zetam, kaj Joel, lia frato, estis super la trezoroj de la domo de la Eternulo.
26:23 El la Amramidoj, Jicharidoj, HXebronidoj, kaj Uzielidoj,
26:24 SXebuel, ido de Gersxom, filo de Moseo, estis estro super la trezoroj.
26:25 Lia frato Eliezer havis filon Rehxabja; lia filo estis Jesxaja, lia filo estis Joram, lia filo estis Zihxri, kaj lia filo estis SXelomit.
26:26 CXi tiu SXelomit kaj liaj fratoj estis super cxiuj trezoroj de la sanktajxoj, kiujn sanktigis la regxo David, la cxefoj de patrodomoj, la milestroj, kaj la centestroj, kaj la militestroj.
26:27 El la militoj kaj el la militakirajxoj ili konsekris partojn, por subteni la domon de la Eternulo.
26:28 Ankaux cxio, kion sanktigis la antauxvidisto Samuel, kaj Saul, filo de Kisx, kaj Abner, filo de Ner, kaj Joab, filo de Ceruja, cxio sanktigita estis sub la gardado de SXelomit kaj liaj fratoj.
26:29 El la Jicharidoj, Kenanja kaj liaj filoj estis por la aferoj eksteraj de Izrael, kiel inspektistoj kaj jugxistoj.
26:30 El la HXebronidoj, HXasxabja kaj liaj fratoj, bravaj homoj, mil sepcent, havis oficojn en Izrael transe de Jordan, okcidente, por cxiuj aferoj koncernantaj la Eternulon kaj por la aferoj de la regxo.
26:31 El la HXebronidoj, Jerija estis cxefo de la HXebronidoj en iliaj generacioj kaj patrodomoj. En la kvardeka jaro de la regxado de David ili estis esploritaj, kaj oni trovis cxe ili bravajn homojn en Jazer en Gilead.
26:32 Kaj liaj fratoj, bravaj homoj, du mil sepcent, cxefoj de patrodomoj; al ili la regxo David donis oficojn cxe la Rubenidoj, la Gadidoj, kaj la duontribo de Manase, por cxiuj aferoj de Dio kaj aferoj de la regxo.
27:1 La Izraelidoj havis laux sia nombro cxefojn de patrodomoj, milestrojn,  centestrojn, kaj siajn inspektistojn, kiuj servis al la regxo pri cxiuj aferoj de la apartajxoj, intersxangxante sin cxiumonate, en cxiuj monatoj de la jaro. CXiu apartajxo konsistis el dudek kvar mil.
27:2 Super la unua apartajxo en la unua monato estis Jasxobeam, filo de Zabdiel; en lia apartajxo estis dudek kvar mil;
27:3 li estis el la idoj de Perec, la cxefo de cxiuj militestroj por la unua monato.
27:4 Super la apartajxo de la dua monato estis Dodaj, la Ahxohxido; en lia apartajxo estis ankaux la princo Miklot; en lia apartajxo estis dudek kvar mil.
27:5 La tria militestro, por la tria monato, estis Benaja, filo de la pastro Jehojada; en lia apartajxo estis dudek kvar mil.
27:6 CXi tiu Benaja estis el la tridek herooj, kaj estro super ili; en lia apartajxo estis lia filo Amizabad.
27:7 La kvara, por la kvara monato, estis Asahel, frato de Joab, kaj post li lia filo Zebadja; en lia apartajxo estis dudek kvar mil.
27:8 La kvina, por la kvina monato, estis la estro SXamhut, la Jizrahxido; en lia apartajxo estis dudek kvar mil.
27:9 La sesa, por la sesa monato, estis Ira, filo de Ikesx, la Tekoaano; en lia apartajxo estis dudek kvar mil.
27:10 La sepa, por la sepa monato, estis HXelec, la Pelonano, el la Efraimidoj; en lia apartajxo estis dudek kvar mil.
27:11 La oka, por la oka monato, estis Sibhxaj, la HXusxaido, el la Zerahxidoj; en lia apartajxo estis dudek kvar mil.
27:12 La nauxa, por la nauxa monato, estis Abiezer, la Anatotano, el la Benjamenidoj; en lia apartajxo estis dudek kvar mil.
27:13 La deka, por la deka monato, estis Maharaj, la Netofaano, el la Zerahxidoj; en lia apartajxo estis dudek kvar mil.
27:14 La dek-unua, por la dek-unua monato, estis Benaja, la Piratonano, el la Efraimidoj; en lia apartajxo estis dudek kvar mil.
27:15 La dek-dua, por la dek-dua monato, estis HXeldaj, la Netofaano, el la Otnielidoj; en lia apartajxo estis dudek kvar mil.
27:16 Kaj super la triboj de Izrael:la estro de la Rubenidoj estis Eliezer,  filo de Zihxri; de la Simeonidoj:SXefatja, filo de Maahxa;
27:17 de la Levidoj:HXasxabja, filo de Kemuel; de la Aaronidoj:Cadok;
27:18 de la Jehudaidoj:Elihu, el la fratoj de David; de la Isahxaridoj:Omri,  filo de Mihxael;
27:19 de la Zebulunidoj:Jisxmaja, filo de Obadja; de la Naftaliidoj:Jerimot,  filo de Azriel;
27:20 de la Efraimidoj:Hosxea, filo de Azazja; de la duontribo de Manase:Joel, filo de Pedaja;
27:21 de la duontribo de Manase en Gilead:Jido, filo de Zehxarja; de la Benjamenidoj:Jaasiel, filo de Abner;
27:22 de la Danidoj:Azarel, filo de Jerohxam. Tio estis la estroj de la triboj de Izrael.
27:23 Sed David ne faris kalkulon de tiuj, kiuj havis la agxon de malpli ol dudek jaroj; cxar la Eternulo promesis multigi Izraelon simile al la steloj de la cxielo.
27:24 Joab, filo de Ceruja, komencis la kalkuladon, sed ne finis. Kaj pro tio estis kolero kontraux Izrael; kaj tiu kalkulado ne estas enportita en la kronikon pri la regxo David.
27:25 Super la trezoroj de la regxo estis Azmavet, filo de Adiel; super la trezoroj sur la kampo, en la urboj, en la vilagxoj, kaj en la turoj estis Jonatan, filo de Uzija.
27:26 Super la plenumantoj de la laboroj sur la kampo, super la terkultivo,  estis Ezri, filo de Kelub.
27:27 Super la vinbergxardenoj estis SXimei, la Ramaano; super la provizoj de vino en la vinbergxardenoj estis Zabdi, la SXefamano.
27:28 Super la olivarboj kaj super la sikomoroj, kiuj estis en la valo, estis Baal-HXanan, la Gederano; super la provizoj de oleo estis Joasx.
27:29 Super la bovoj, kiuj pasxtigxis en SXaron, estis SXitraj, la SXaronano;  super la bovoj en la valoj estis SXafat, filo de Adlaj.
27:30 Super la kameloj estis Obil, la Isxmaelido; super la azeninoj estis Jehxdeja, la Meronotano.
27:31 Super la sxafoj estis Jaziz, la Hagarido. CXiuj cxi tiuj estis estroj super la havajxoj, kiujn posedis la regxo David.
27:32 Jonatan, onklo de David, estis konsilisto; li estis homo kompetenta kaj klera; Jehxiel, filo de HXahxmoni, estis cxe la filoj de la regxo.
27:33 Ahxitofel estis konsilisto de la regxo; HXusxaj, la Arkano, estis amiko de la regxo.
27:34 Post Ahxitofel estis Jehojada, filo de Benaja, kaj Ebjatar; la militestro de la regxo estis Joab.
28:1 David kunvenigis en Jerusalemon cxiujn estrojn de Izrael, la estrojn de la triboj, la estrojn de la apartajxoj, kiuj servis al la regxo, la milestrojn kaj centestrojn, la estrojn super cxiuj havajxoj kaj super la brutoj de la regxo kaj de liaj filoj, ankaux la korteganojn, heroojn, kaj cxiujn distingitojn.
28:2 Kaj la regxo David starigxis sur siaj piedoj, kaj diris:Auxskultu min,  ho miaj fratoj kaj mia popolo! Mi intencis konstrui domon de ripozo por la kesto de interligo de la Eternulo kaj por piedbenketo por nia Dio, kaj mi preparis min, por konstrui.
28:3 Sed Dio diris al mi:Ne konstruu domon al Mia nomo, cxar vi estas homo de milito kaj vi versxadis sangon.
28:4 Tamen la Eternulo, Dio de Izrael, elektis min el la tuta domo de mia patro, por ke mi estu regxo super Izrael por cxiam; cxar Jehudan Li elektis kiel reganton, kaj en la domo de Jehuda la domon de mia patro, kaj inter la filoj de mia patro Li favoris min, farante min regxo super la tuta Izrael.
28:5 Kaj el cxiuj miaj filoj-cxar multe da filoj donis al mi la Eternulo- Li elektis mian filon Salomono, ke li sidu sur la trono de la regxado de la Eternulo super Izrael.
28:6 Kaj Li diris al mi:Via filo Salomono, li konstruos Mian domon kaj Miajn kortojn; cxar Mi elektis lin al Mi kiel filon, kaj Mi estos al li patro.
28:7 Kaj Mi fortikigos lian regnon por cxiam, se li persistos en la plenumado de Miaj ordonoj kaj preskriboj kiel gxis nun.
28:8 Kaj nun antaux la okuloj de la tuta Izrael, la komunumo de la Eternulo,  kaj antaux la oreloj de nia Dio:observu kaj atentu cxiujn ordonojn de la Eternulo, via Dio, por ke vi posedu cxi tiun bonan landon kaj heredigu gxin al viaj infanoj post vi eterne.
28:9 Kaj vi, mia filo Salomono, konu la Dion de via patro, kaj servu al Li el plena koro kaj kun animo sincera; cxar cxiujn korojn la Eternulo esploras,  kaj cxiujn pensojn kaj intencojn Li komprenas. Se vi sercxos Lin, vi Lin trovos; kaj se vi forlasos Lin, Li forpusxos vin por cxiam.
28:10 Vidu nun, kiam la Eternulo elektis vin, por konstrui domon por la sanktejo; estu forta, kaj agu.
28:11 Kaj David donis al sia filo Salomono la desegnon de la portiko, de la domoj, provizejoj, supraj cxambroj, internaj cxambroj, kaj de la loko por la sankta kesto;
28:12 kaj la desegnon de cxio, kion li havis en sia animo koncerne la kortojn de la domo de la Eternulo kaj koncerne cxiujn cxambrojn cxirkauxe, koncerne la trezorojn de la domo de Dio kaj la trezorojn de la sanktajxoj,
28:13 koncerne la ordojn de la pastroj kaj de la Levidoj, koncerne la tutan servadon en la domo de la Eternulo, kaj koncerne cxiujn objektojn de servado en la domo de la Eternulo;
28:14 ankaux la oron, laux la pezo de la oro por cxiuj objektoj de servado,  kaj la pezon de cxiuj argxentaj objektoj de servado;
28:15 ankaux la pezon de la oraj kandelabroj kaj de iliaj oraj lucernoj,  montrante aparte la pezon de cxiu kandelabro kaj de gxiaj lucernoj, kaj la pezon de la argxentaj kandelabroj, de cxiu kandelabro kaj de gxiaj lucernoj,  laux la destino de cxiu kandelabro.
28:16 Li donis ankaux la pezon de la oro por la tabloj de propono, por cxiu tablo aparte, kaj de la argxento por la tabloj argxentaj;
28:17 ankaux por la forkoj, aspergaj kalikoj, tasoj el pura oro, oraj pelvoj,  montrante la pezon por cxiu pelvo aparte, kaj por la argxentaj pelvoj,  montrante la pezon de cxiu pelvo;
28:18 ankaux la pezon de la incensaltaro el refandita oro. Li donis ankaux desegnon de la cxaro kun la oraj keruboj, kiuj etendas la flugilojn kaj sxirmas la keston de interligo de la Eternulo.
28:19 CXio cxi tio, li diris, estas skribita al mi de la mano de la Eternulo;  Li klarigis al mi cxiujn detalojn de la desegno.
28:20 Kaj David diris al sia filo Salomono:Estu forta kaj kuragxa, kaj agu;  ne timu, kaj ne tremu; cxar Dio la Eternulo, mia Dio, estas kun vi; Li ne deturnos Sin de vi kaj ne forlasos vin, gxis vi finos la tutan aferon por la servado en la domo de la Eternulo.
28:21 Kaj jen estas la ordoj de la pastroj kaj de la Levidoj por cxia servado en la domo de Dio; ili estos kun vi por cxiu faro, kun fervoro kaj lerteco en cxiu laboro; kaj la estroj kaj la tuta popolo plenumos cxiujn viajn vortojn.
29:1 Kaj la regxo David diris al la tuta komunumo:Mia filo Salomono, la sola,  kiun elektis la Eternulo, estas juna kaj neforta, kaj la laboro estas granda;  cxar ne por homo estas la logxejo, sed por Dio la Eternulo.
29:2 Mi preparis per mia tuta forto por la domo de mia Dio oron por la oraj objektoj, argxenton por la argxentaj, kupron por la kupraj, feron por la feraj, lignon por la lignaj, sxtonojn oniksajn kaj sxtonojn enkadrigitajn,  sxtonojn belajn kaj diverskolorajn, kaj cxiaspecajn sxtonojn multekostajn,  kaj multe da sxtonoj marmoraj.
29:3 Krom tio, pro mia amo al la domo de mia Dio, mian propran trezoron de oro kaj argxento, kiun mi havas, mi fordonas por la domo de mia Dio, krom tio, kion mi pretigis por la sankta domo:
29:4 tri mil kikarojn da oro, el la oro de Ofir, kaj sep mil kikarojn da argxento refandita, por tegi la murojn de la domoj;
29:5 oron por la oraj objektoj, argxenton por la argxentaj, kaj por cxiuj laborotajxoj de la majstroj. Tamen kiu ankoraux deziras oferi hodiaux por la Eternulo?
29:6 Kaj oferis la cxefoj de patrodomoj, la estroj de la triboj de Izrael, la milestroj kaj centestroj, kaj la estroj super la aferoj de la regxo;
29:7 kaj ili donis por la bezonoj de la domo de Dio kvin mil kikarojn da oro kaj dek mil darkemonojn, kaj dek mil kikarojn da argxento, kaj dek ok mil kikarojn da kupro, kaj cent mil kikarojn da fero.
29:8 Kaj tiuj, cxe kiuj trovigxis multekostaj sxtonoj, donis ilin por la trezorejo de la domo de la Eternulo, en la manojn de Jehxiel, la Gersxonido.
29:9 Kaj la popolo gxojis pro tiu oferado, cxar el plena koro ili oferis al la Eternulo; ankaux la regxo David gxojis tre forte.
29:10 Kaj David benis la Eternulon antaux la okuloj de la tuta komunumo, kaj David diris:Estu benata, ho Eternulo, Dio de nia patro Izrael, eterne kaj eterne.
29:11 Al Vi, ho Eternulo, apartenas grandeco, potenco, majesto, venko, kaj gloro, cxar cxio en la cxielo kaj sur la tero estas Via; al Vi, ho Eternulo,  apartenas la regxado, kaj Vi estas alte super cxiuj estroj.
29:12 Ricxeco kaj honoro venas de Vi; Vi regas super cxio; en Via mano estas forto kaj potenco; Via mano povas cxion grandigi kaj fortikigi.
29:13 Kaj nun, ho nia Dio, ni dankas Vin, kaj ni gloras Vian majestan nomon.
29:14 CXar kiu estas mi, kaj kio estas mia popolo, ke mi havis la forton, por oferi tiom? de Vi estas cxio, kaj el Via mano ni donis al Vi.
29:15 Paslogxantoj kaj enmigrintoj ni estas apud Vi, kiel cxiuj niaj patroj;  kiel ombro estas niaj tagoj sur la tero, nenio fortika.
29:16 Ho Eternulo, nia Dio! cxi tiu tuta abundajxo, kiun ni preparis, por konstrui al Vi domon, al Via sankta nomo, estas el Via mano, al Vi cxio apartenas.
29:17 Mi scias, ho mia Dio, ke Vi esploras la koron kaj ke sincereco placxas al Vi; el sincera koro mi oferis cxion cxi tion; kaj nun mi vidas kun gxojo Vian popolon, kiu trovigxas cxi tie, ke gxi oferas al Vi.
29:18 Ho Eternulo, Dio de niaj patroj Abraham, Isaak, kaj Izrael! konservu gxin por cxiam, cxi tiun pensmanieron de la koro de Via popolo, kaj turnu ilian koron al Vi.
29:19 Kaj al mia filo Salomono donu koron perfektan, ke li observu Viajn ordonojn, Viajn preskribojn, kaj Viajn legxojn, ke li cxion plenumu, kaj ke li konstruu la konstruajxon, por kiu mi faris la preparojn.
29:20 Kaj David diris al la tuta komunumo:Benu la Eternulon, vian Dion. Kaj la tuta komunumo benis la Eternulon, Dion de iliaj patroj; kaj ili klinigxis kun adoro antaux la Eternulo kaj antaux la regxo.
29:21 Kaj ili faris bucxoferojn al la Eternulo. Kaj en la sekvanta tago ili alportis bruloferojn al la Eternulo:mil bovojn, mil virsxafojn, mil sxafidojn, kune kun iliaj versxoferoj, kaj multe da oferoj por la tuta Izrael.
29:22 Kaj ili mangxis kaj trinkis antaux la Eternulo en tiu tago kun granda gxojo. Kaj duafoje ili faris regxo Salomonon, filon de David, kaj sanktoleis lin kiel reganton, kaj Cadokon kiel pastron.
29:23 Kaj Salomono suriris sur la tronon de la Eternulo kiel regxo anstataux sia patro David; kaj li havis sukceson, kaj la tuta Izrael obeadis lin.
29:24 Kaj cxiuj estroj kaj eminentuloj, kaj ankaux cxiuj filoj de la regxo David, submetis sin al la regxo Salomono.
29:25 Kaj la Eternulo forte altigis Salomonon antaux la okuloj de la tuta Izrael, kaj metis sur lin regxan majeston, kiu antauxe estis sur neniu el la regxoj de Izrael.
29:26 David, filo de Jisxaj, estis regxo super la tuta Izrael.
29:27 La tempo, dum kiu li regxis super Izrael, estis kvardek jaroj:en HXebron li regxis sep jarojn, kaj en Jerusalem li regxis tridek tri jarojn.
29:28 Kaj li mortis en bona maljuneco, sata de agxo, ricxeco, kaj gloro; kaj anstataux li ekregxis lia filo Salomono.
29:29 La historio de la regxo David, la antauxa kaj la posta, estas priskribita en la kroniko de la antauxvidisto Samuel, en la kroniko de la profeto Natan, kaj en la kroniko de la viziisto Gad;
29:30 lia tuta regxado, lia potenco, kaj la tempo, kiun travivis li kaj Izrael kaj cxiuj regnoj de la landoj.


Next: 2 Chronicles

1:1 Salomono, filo de David, fortikigxis en sia regno; kaj la Eternulo, lia Dio, estis kun li kaj levis lin alte.
1:2 Kaj Salomono kunvokis la tutan Izraelon, la milestrojn kaj centestrojn,  la jugxistojn, kaj cxiujn estrojn en la tuta Izrael, la cxefojn de la patrodomoj.
1:3 Kaj Salomono kune kun la tuta komunumo iris al la altajxo en Gibeon, cxar tie estis la tabernaklo de kunveno de Dio, tiu, kiun faris Moseo, servanto de la Eternulo, en la dezerto.
1:4 Sed la keston de Dio David estis transportinta el Kirjat-Jearim sur tiun lokon, kiun David pretigis por gxi; cxar li arangxis por gxi tendon en Jerusalem.
1:5 La kupra altaro, kiun faris Becalel, filo de Uri, filo de HXur, estis tie, antaux la tabernaklo de la Eternulo; kaj Salomono kaj la komunumo gxin sercxis.
1:6 Kaj Salomono supreniris tie antaux la Eternulo sur la kupran altaron, kiu estis antaux la tabernaklo de kunveno, kaj alportis sur gxi mil bruloferojn.
1:7 En tiu nokto Dio aperis al Salomono, kaj diris al li:Petu, kion Mi donu al vi.
1:8 Kaj Salomono diris al Dio:Vi estis tre favorkora al mia patro David, kaj Vi faris min regxo anstataux li;
1:9 nun, ho Dio Eternulo, plenumigxu do Via vorto al mia patro David. CXar Vi faris min regxo super popolo grandnombra kiel la polvo de la tero,
1:10 tial donu al mi nun sagxecon kaj sciadon, por ke mi povosciu eliradi kaj eniradi antaux tiu popolo; cxar kiu povas regi tiun Vian grandan popolon?
1:11 Tiam Dio diris al Salomono:Pro tio, ke cxi tio estis en via koro, kaj vi ne petis ricxecon, nek havajxojn, nek gloron, nek la animon de viaj malamikoj, kaj ecx longan vivon vi ne petis, sed vi petis por vi sagxecon kaj sciadon, por regi Mian popolon, super kiu Mi faris vin regxo:
1:12 pro tio sagxeco kaj sciado estas donataj al vi; sed ankaux ricxecon,  havajxojn, kaj gloron Mi donos al vi en tia grado, kiun ne havis la regxoj antaux vi, kaj ankaux post vi oni tion ne havos.
1:13 Kaj Salomono revenis de la altajxo en Gibeon, de la tabernaklo de kunveno, en Jerusalemon. Kaj li regxis super Izrael.
1:14 Kaj Salomono kolektis al si cxarojn kaj rajdistojn. Li havis mil kvarcent cxarojn kaj dek du mil rajdistojn; kaj li lokis ilin en la urboj de cxaroj kaj cxe la regxo en Jerusalem.
1:15 Kaj la regxo atingis tion, ke la argxento kaj oro estis en Jerusalem kiel sxtonoj, kaj la cedroj estis en tiel granda kvanto, kiel la sikomoroj sur la malaltaj lokoj.
1:16 La cxevalojn al Salomono oni venigadis el Egiptujo; kaj societo de komercistoj de la regxo acxetadis ilin amase laux difinita prezo.
1:17 Ili liveradis el Egiptujo cxiun cxaron pro sescent sikloj da argxento,  kaj cxiun cxevalon pro cent kvindek; tiel same ili estis liverataj per iliaj manoj al cxiuj regxoj de la HXetidoj kaj al la regxoj de Sirio.
2:1 Kaj Salomono ordonis, ke oni konstruu domon al la nomo de la Eternulo kaj regxan domon por li.
2:2 Salomono starigis sepdek mil portistojn, okdek mil montajn sxtonhakistojn, kaj tri mil sescent kontrolistojn super ili.
2:3 Kaj Salomono sendis al HXiram, regxo de Tiro, por diri:Vi scias, kiel vi agis kun mia patro David, kaj sendis al li cedran lignon, por ke li konstruu al si domon, por logxi en gxi;
2:4 nun jen mi konstruas domon al la nomo de la Eternulo, mia Dio, por ke gxi estu konsekrita al Li, por incensadi antaux Li bonodorajn incensojn, prezenti tie konstante panojn de propono, bruloferojn matene kaj vespere, en sabatoj,  monatkomencoj, kaj festoj de la Eternulo, nia Dio, kio estas eterna legxo por Izrael.
2:5 La domo, kiun mi konstruas, estos granda; cxar pli granda estas nia Dio,  ol cxiuj dioj.
2:6 Kiu havus suficxe da fortoj, por konstrui al Li domon? la cxielo kaj la cxielo de cxieloj ne povas ja Lin ampleksi. Kaj kiu mi estas, ke mi konstruu al Li domon, kiu servus por io alia, ol por nura incensado antaux Li?
2:7 Sendu do nun al mi homon, kiu estas majstro en farado de objektoj el oro,  argxento, kupro, fero, el sxtofo purpura, rugxa, kaj blua, kaj kiu povoscias gravuri gravurajxojn, kune kun la artistoj, kiuj estas cxe mi en Judujo kaj en Jerusalem kaj kiujn mia patro David preparis.
2:8 Kaj sendu al mi lignon cedran, cipresan, kaj santalan de Lebanon; cxar mi scias, ke viaj servantoj povoscias haki arbojn Lebanonajn. Kaj jen miaj servantoj estos kun viaj,
2:9 por pretigi por mi multe da ligno; cxar la domo, kiun mi konstruas, devas esti granda kaj mirinda.
2:10 Jen por la cxarpentistoj, por la lignohakistoj, viaj servantoj, mi destinis dudek mil kor�ojn da drasxita tritiko, dudek mil kor�ojn da hordeo,  dudek mil bat�ojn da vino, kaj dudek mil bat�ojn da oleo.
2:11 HXiram, regxo de Tiro, respondis per letero, kiun li sendis al Salomono:Pro amo de la Eternulo al Sia popolo Li faris vin regxo super gxi.
2:12 Kaj HXiram diris plue:Benata estu la Eternulo, Dio de Izrael, kiu kreis la cxielon kaj la teron, kaj kiu donis al la regxo David filon sagxan,  kleran, kaj cxiokomprenan, kiu konstruos domon por la Eternulo kaj regxan domon por si.
2:13 Nun mi sendis homon sagxan kaj kompetentan, mian majstron HXuram;
2:14 li estas filo de virino el la idinoj de Dan, kaj lia patro estis Tirano;  li povoscias fari objektojn el oro, argxento, kupro, fero, sxtono, kaj ligno,  el sxtofo purpura, blua, bisina, kaj rugxa, fari cxiajn gravurajxojn, kaj trovi bonajn ideojn pri cxio, kio estos komisiita al li, kune kun viaj artistoj kaj kun la artistoj de mia sinjoro David, via patro.
2:15 Nun la tritikon, hordeon, oleon, kaj vinon, pri kiuj mia sinjoro parolis, li sendu al siaj servantoj;
2:16 kaj ni hakos lignon de Lebanon, kiom vi bezonas, kaj ni sendos gxin al vi per flosoj sur la maro gxis Jafo; kaj vi venigos tion en Jerusalemon.
2:17 Kaj Salomono kalkulis cxiujn fremdulojn, kiuj estis en la lando de Izrael post la kalkulo, kiun arangxis lia patro David; kaj trovigxis da ili cent kvindek tri mil sescent.
2:18 Kaj li faris el ili sepdek mil portistojn, okdek mil montajn sxtonhakistojn, kaj tri mil sescent kontrolistojn, por devigadi la popolon labori.
3:1 Kaj Salomono komencis konstrui la domon de la Eternulo en Jerusalem, sur la monto Morija, kiu estis montrita al lia patro David, sur la loko, kiun David pretigis, sur la loko de la drasxejo de Ornan, la Jebusido.
3:2 Li komencis konstrui en la dua tago de la dua monato, en la kvara jaro de sia regxado.
3:3 Kaj jene Salomono faris la fundamenton, por konstrui la domon de Dio:la longo estis laux la antauxa ulnomezuro sesdek ulnoj, kaj la largxo dudek ulnoj;
3:4 la portiko lauxlonge de la domo havis simile al la largxo de la domo dudek ulnojn; la alto estis cent dudek. Kaj li tegis gxin interne per pura oro.
3:5 La grandan domon li tabulkovris per ligno cipresa kaj tegis gxin per pura oro kaj faris sur gxi palmornamojn kaj cxenornamojn.
3:6 Kaj li garnis la domon per multekostaj sxtonoj por beleco; la oro estis oro Parvaima.
3:7 Kaj li kovris la domon, la trabojn, la sojlojn, gxiajn murojn, kaj gxiajn pordojn per oro, kaj li skulptigis kerubojn sur la muroj.
3:8 Kaj li faris la plejsanktejon; gxia longo, konforme al la largxo de la domo, estis dudek ulnoj, kaj gxia largxo estis dudek ulnoj; kaj li tegis gxin per bona oro en la kvanto de sescent kikaroj.
3:9 Por la najloj li donis kvindek siklojn da oro; kaj la suprajn cxambrojn li tegis per oro.
3:10 Kaj en la plejsanktejo li faris du kerubojn artiste faritajn kaj tegis ilin per oro.
3:11 La flugiloj de la keruboj havis la longon de dudek ulnoj; unu flugilo,  havanta kvin ulnojn, tusxigxis kun la muro de la domo, kaj la dua flugilo,  havanta kvin ulnojn, tusxigxis kun la flugilo de la dua kerubo.
3:12 Ankaux cxe la dua kerubo unu flugilo, havanta kvin ulnojn, tusxigxis kun la muro de la domo, kaj la dua flugilo, havanta kvin ulnojn, tusxigxis kun la flugilo de la alia kerubo.
3:13 La flugiloj de tiuj keruboj estis etenditaj sur la spaco de dudek ulnoj;  ili staris sur siaj piedoj, kaj iliaj vizagxoj estis turnitaj al la domo.
3:14 Kaj li faris la kurtenon el sxtofo blua, purpura, kaj rugxa, kaj el bisino; kaj li faris sur gxi kerubojn.
3:15 Kaj li faris antaux la domo du kolonojn, havantajn la longon de tridek kvin ulnoj, kaj la kapitelo supre havis kvin ulnojn.
3:16 Kaj li faris cxenojn en la plejsanktejo kaj metis ilin sur la supron de la kolonoj; kaj li faris cent granatojn kaj metis ilin sur la cxenojn.
3:17 Kaj li starigis la kolonojn antaux la templo, unu dekstre kaj unu maldekstre; al la dekstra li donis la nomon Jahxin, kaj al la maldekstra la nomon Boaz.
4:1 Kaj li faris kupran altaron, havantan la longon de dudek ulnoj, la largxon de dudek ulnoj, kaj la alton de dek ulnoj.
4:2 Kaj li faris maron fanditan, havantan dek ulnojn de rando gxis rando,  tute rondan, havantan la alton de kvin ulnoj; kaj sxnuro de tridek ulnoj prezentis gxian mezuron cxirkauxe.
4:3 Figuroj de bovoj estis sub gxi cxirkauxe, cxiuflanke gxin cxirkauxis; sur la spaco de dek ulnoj ili cxirkauxis la maron, du vicoj da bovoj, fanditaj samfande kun gxi.
4:4 GXi staris sur dek du bovoj:tri kun la vizagxo norden, tri kun la vizagxo okcidenten, tri kun la vizagxo suden, kaj tri kun la vizagxo orienten; kaj la maro estis sur ili supre; kaj cxiuj iliaj malantauxaj partoj estis turnitaj internen.
4:5 GXi havis la dikon de manlargxo; kaj gxia rando, farita laux la maniero de rando de kaliko, estis simila al disvolvigxinta lilio. GXi ampleksis tri mil bat�ojn.
4:6 Li faris dek lavujojn kaj starigis kvin dekstre kaj kvin maldekstre, por lavi en ili tion, kio estis preparata por brulofero, por skulavi tion en ili;  kaj la maro estis, por ke la pastroj lavu sin en gxi.
4:7 Kaj li faris dek orajn kandelabrojn laux la preskribo koncerne ilin, kaj starigis en la templo, kvin dekstre kaj kvin maldekstre.
4:8 Li faris dek tablojn, kaj starigis en la templo, kvin dekstre kaj kvin maldekstre. Li faris ankaux cent orajn aspergajn kalikojn.
4:9 Li arangxis la korton de la pastroj kaj la grandan antauxkorton kaj pordojn por la antauxkorto; kaj la pordojn li tegis per kupro.
4:10 Kaj la maron li starigis sur la dekstra flanko, oriente, en la suda parto.
4:11 Kaj HXuram faris la kaldronojn kaj la sxovelilojn kaj la aspergajn kalikojn. Kaj HXuram finis la laboron, kiun li faris por la regxo Salomono en la domo de Dio:
4:12 du kolonojn, du globajxojn kaj kapitelojn sur la supro de la kolonoj, du retojn por kovri la du globajxojn de la kapiteloj, kiuj estis sur la supro de la kolonoj,
4:13 kaj kvarcent granatojn sur la du retoj, po du vicoj da granatoj por cxiu reto, por kovri la du globajxojn de la kapiteloj, kiuj estis sur la kolonoj.
4:14 Kaj li faris la bazajxojn, kaj la lavujojn li faris sur la bazajxoj;
4:15 la unu maron, kaj la dek du bovojn sub gxi.
4:16 Kaj la kaldronojn, la sxovelilojn, kaj la forkojn, kaj cxiujn iliajn vazojn faris al Salomono lia majstro HXuram por la domo de la Eternulo, el polurita kupro.
4:17 En la cxirkauxajxo de Jordan la regxo fandigis ilin en argila tero,  inter Sukot kaj Cereda.
4:18 Kaj Salomono faris cxiujn tiujn vazojn en tre granda nombro, cxar la pezo de la kupro ne estis kalkulita.
4:19 Kaj Salomono faris cxiujn vazojn, kiuj estas en la domo de Dio:la oran altaron, la tablojn, sur kiuj estas la panoj de propono;
4:20 la kandelabrojn kaj iliajn lucernojn, por bruligi ilin laux la preskribo antaux la plejsanktejo-el pura oro;
4:21 kaj la florojn kaj la lucernojn kaj la prenilojn, el oro, tute el oro;
4:22 kaj la trancxilojn kaj la aspergajn kalikojn kaj la kulerojn kaj la karbujojn, el pura oro; kaj la enirejo de la domo, gxiaj internaj pordoj al la plejsanktejo, kaj la pordoj de la domo al la templo, estis oraj.
5:1 Tiamaniere estis finita la tuta laboro, kiun Salomono faris por la domo de la Eternulo. Kaj Salomono enportis la konsekritajxojn de sia patro David;  la argxenton kaj la oron kaj cxiujn vazojn li metis en la trezorejojn de la domo de Dio.
5:2 Tiam Salomono kunvenigis la plejagxulojn de Izrael kaj cxiujn cxefojn de la triboj, la estrojn de la patrodomoj de la Izraelidoj, en Jerusalemon, por transporti la keston de interligo de la Eternulo el la urbo de David, tio estas el Cion.
5:3 Kaj kolektigxis al la regxo cxiuj Izraelidoj al la festo, tio estas en la sepa monato.
5:4 Kaj venis cxiuj plejagxuloj de Izrael; kaj la Levidoj ekportis la keston.
5:5 Kaj oni enportis la keston kaj la tabernaklon de kunveno, kaj cxiujn sanktajn vazojn, kiuj estis en la tabernaklo; ilin portis la pastroj Levidoj.
5:6 Kaj la regxo Salomono, kaj la tuta komunumo de Izrael, kiu kolektigxis al li, estis antaux la kesto, oferbucxante sxafojn kaj bovojn, kiujn oni ne povis nombri nek kalkuli pro ilia granda multeco.
5:7 Kaj la pastroj venigis la keston de interligo de la Eternulo sur gxian lokon, en la profundon de la domo, en la plejsanktejon, sub la flugilojn de la keruboj.
5:8 CXar la keruboj havis siajn flugilojn etenditaj super la loko de la kesto, kaj la keruboj estis kovrantaj la keston kaj gxiajn stangojn de supre.
5:9 Kaj la stangoj estis tiel longaj, ke la kapetoj de la stangoj estis videblaj el la kesto en la antauxa parto de la plejsanktejo, sed ekstere ili ne estis videblaj; kaj ili restis tie gxis la nuna tago.
5:10 En la kesto estis nenio krom la du tabeloj, kiujn metis tien Moseo sur HXoreb, kiam la Eternulo faris interligon kun la Izraelidoj post ilia eliro el Egiptujo.
5:11 Kiam la pastroj eliris el la sanktejo (cxar cxiuj pastroj, kiuj tie trovigxis, sanktigxis, sen diferenco de la ordoj),
5:12 kaj la Levidoj-kantistoj-ili cxiuj, Asaf, Heman, Jedutun, iliaj filoj kaj fratoj-en bisinaj vestoj, kun cimbaloj, psalteroj, kaj harpoj, staris oriente de la altaro, kaj kun ili cent dudek pastroj, trumpetantaj per trumpetoj;
5:13 kaj ili estis kvazaux unu, la trumpetantoj kaj la kantantoj; kaj oni auxdis kvazaux unu vocxon, lauxdantan kaj dankantan antaux la Eternulo; kaj kiam ektondris la vocxo de la trumpetoj kaj cimbaloj kaj aliaj muzikaj instrumentoj, kaj de la glorkantado al la Eternulo, ke Li estas bona kaj ke Lia favorkoreco estas eterna:tiam la domo plenigxis de nubo, la domo de la Eternulo;
5:14 kaj la pastroj ne povis stari kaj servi pro la nubo, cxar la majesto de la Eternulo plenigis la domon de Dio.
6:1 Tiam Salomono ekparolis:La Eternulo diris, ke Li deziras logxi en mallumo;
6:2 tial mi konstruis domon por Via logxado, kaj lokon por Via restado eterna.
6:3 Kaj la regxo turnis sian vizagxon kaj benis la tutan komunumon de Izrael;  kaj la tuta komunumo de Izrael staris.
6:4 Kaj li diris:Benata estu la Eternulo, Dio de Izrael, kiu parolis per Sia busxo al mia patro David, kaj nun plenumis per Sia mano, dirante:
6:5 De post la tago, kiam Mi elkondukis Mian popolon el la lando Egipta, Mi elektis neniun urbon inter cxiuj triboj de Izrael, por konstrui domon, en kiu estus Mia nomo; kaj Mi ne elektis homon, ke li estu reganto super Mia popolo Izrael.
6:6 Sed Mi elektis Jerusalemon, ke Mia nomo tie estu; kaj Mi elektis Davidon,  ke li estu super Mia popolo Izrael.
6:7 Mia patro David havis la intencon konstrui domon al la nomo de la Eternulo, Dio de Izrael.
6:8 Sed la Eternulo diris al mia patro David:Intencante konstrui domon al Mia nomo, vi agis bone, havante tian intencon;
6:9 tamen la domon konstruos ne vi, sed nur via filo, kiu eliris el viaj lumboj, li konstruos la domon al Mia nomo.
6:10 Kaj la Eternulo plenumis Sian vorton, kiun Li diris:mi levigxis anstataux mia patro David kaj sidigxis sur la trono de Izrael, kiel diris la Eternulo, kaj mi konstruis la domon al la nomo de la Eternulo, Dio de Izrael.
6:11 Kaj mi metis tien la keston, en kiu trovigxas la interligo de la Eternulo, kiun Li faris kun la Izraelidoj.
6:12 Kaj li starigxis antaux la altaro de la Eternulo kontraux la tuta komunumo de Izrael, kaj li etendis siajn manojn
6:13 (cxar Salomono estis farinta kupran ambonon, havantan la longon de kvin ulnoj, la largxon de kvin ulnoj, kaj la alton de tri ulnoj, kaj li estis lokinta gxin meze de la antauxkorto:li nun starigxis sur gxi, ekgenuis antaux la tuta komunumo de Izrael, etendis siajn manojn al la cxielo),
6:14 kaj li parolis:Ho Eternulo, Dio de Izrael! ne ekzistas dio simila al Vi en la cxielo nek sur la tero; Vi konservas la interligon kaj la favorkorecon al Viaj servantoj, kiuj iradas antaux Vi per sia tuta koro;
6:15 Vi plenumis al Via servanto David, mia patro, kion Vi promesis al li; Vi parolis per Via busxo, kaj Vi plenumis per Via mano, kiel ni nun vidas.
6:16 Nun, ho Eternulo, Dio de Izrael, plenumu plue al Via servanto David, mia patro, kion Vi promesis al li, dirante:Ne mankos cxe vi antaux Mi viro,  sidanta sur la trono de Izrael, se viaj filoj nur observados sian vojon, por iri laux Mia instruo, kiel vi iradis antaux Mi.
6:17 Nun, ho Eternulo, Dio de Izrael, verigxu Via vorto, kiun Vi diris al Via servanto David.
6:18 CXu efektive Dio logxus kun homoj sur la tero? ja la cxielo kaj la cxielo de cxieloj ne povas Vin ampleksi; des pli tion ne povas cxi tiu domo,  kiun mi konstruis!
6:19 Sed turnu Vin al la pregxo de Via servanto kaj al lia petego, ho Eternulo, mia Dio, por auxskulti la vokadon kaj la pregxon, per kiu Via servanto pregxas antaux Vi,
6:20 por ke Viaj okuloj estu nefermitaj super cxi tiu domo tage kaj nokte,  super la loko, pri kiu Vi promesis, ke Vi estigos tie Vian nomon; por auxskulti la pregxon, kiun Via servanto faros sur cxi tiu loko.
6:21 Kaj auxskultu la petegojn de Via servanto kaj de Via popolo Izrael, per kiuj ili pregxos sur cxi tiu loko; auxskultu el la loko de Via logxado, el la cxielo; kaj kiam Vi auxskultos, Vi pardonu.
6:22 Se iu pekos kontraux sia proksimulo, kaj oni postulos de li jxuron, ke li jxuru, kaj la jxuro estos farata antaux Via altaro en cxi tiu domo:
6:23 tiam auxskultu el la cxielo, kaj faru jugxon pri Viaj servantoj,  repagante al la malbonagulo, metante lian konduton sur lian kapon, kaj elmontrante la pravecon de virtulo, rekompencante lin laux lia virteco.
6:24 Se Via popolo Izrael estos frapita de malamiko, pekinte antaux Vi, sed ili returnos sin kaj gloros Vian nomon kaj pregxos kaj petegos antaux Vi en cxi tiu domo:
6:25 tiam auxskultu el la cxielo, kaj pardonu la pekon de Via popolo Izrael,  kaj revenigu ilin sur la teron, kiun Vi donis al ili kaj al iliaj patroj.
6:26 Se la cxielo sxlosigxos tiel, ke ne estos pluvo pro tio, ke ili pekis antaux Vi, sed ili ekpregxos sur cxi tiu loko kaj gloros Vian nomon kaj returnos sin de sia peko, por ke Vi auxskultu ilin:
6:27 tiam auxskultu el la cxielo, kaj pardonu la pekon de Viaj servantoj kaj de Via popolo Izrael, montrante al ili la bonan vojon, kiun ili devas iri;  kaj donu pluvon sur Vian landon, kiun Vi donis al Via popolo kiel heredajxon.
6:28 Se estos malsato en la lando, aux se estos pesto, brulsekeco, velkado,  akridoj, aux vermoj, aux se premos ilin malamiko en la lando de ilia logxado,  aux se estos ia plago aux malsano;
6:29 cxe cxiu pregxo, cxe cxiu petego, kiun faros iu homo aux Via tuta popolo Izrael, kiam cxiu el ili sentos sian malfelicxon kaj sian doloron kaj etendos siajn manojn al cxi tiu domo:
6:30 auxskultu el la cxielo, el la loko de Via logxado, kaj pardonu, kaj redonu al cxiu konforme al lia tuta konduto, kiel Vi konas lian koron (cxar Vi sola konas la koron de la homidoj);
6:31 por ke ili Vin timu, kaj por ke ili iradu laux Viaj vojoj dum la tuta tempo, kiun ili vivas sur la tero, kiun Vi donis al niaj patroj.
6:32 Ankaux koncerne aligentulon, kiu ne estas el Via popolo Izrael, sed venos el malproksima lando pro Via granda nomo, pro Via forta mano, kaj pro Via etendita brako, kaj li venos kaj pregxos en cxi tiu domo:
6:33 Vi auxskultu el la cxielo, el la loko de Via logxado, kaj faru cxion,  pri kio vokos al Vi la aligentulo; por ke cxiuj popoloj de la tero konu Vian nomon, kaj timu Vin tiel, kiel Via popolo Izrael, kaj por ke ili sciu, ke per Via nomo estas nomata cxi tiu domo, kiun mi konstruis.
6:34 Kiam Via popolo eliros milite kontraux siajn malamikojn laux la vojo,  laux kiu Vi ilin sendos, kaj ili pregxos al Vi, turninte sin al cxi tiu urbo,  kiun Vi elektis, kaj al la domo, kiun mi konstruis al Via nomo:
6:35 tiam auxskultu el la cxielo ilian pregxon kaj ilian petegon, kaj defendu ilian aferon.
6:36 Se ili pekos antaux Vi (cxar ne ekzistas homo, kiu ne pekus), kaj Vi ekkoleros kontraux ili kaj transdonos ilin al malamiko, kaj iliaj kaptintoj forkondukos ilin en landon malproksiman aux proksiman;
6:37 sed ili rekonsciigxos en la lando, en kiu ili estos kaptitaj,  konvertigxos, kaj petegos Vin en la lando de sia kaptiteco, dirante:Ni pekis,  ni malbonagis, ni krimis;
6:38 kaj ili returnos sin al Vi per sia tuta koro kaj per sia tuta animo en la lando de sia kaptiteco, kien oni forkondukis ilin, kaj ili pregxos,  turninte sin al sia lando, kiun Vi donis al iliaj patroj, kaj al la urbo,  kiun Vi elektis, kaj al la domo, kiun mi konstruis al Via nomo:
6:39 tiam auxskultu el la cxielo, el la loko de Via logxado, ilian pregxon kaj ilian petegon, defendu ilian aferon, kaj pardonu al Via popolo tion, per kio ili pekis antaux Vi.
6:40 Nun, ho mia Dio, Viaj okuloj estu nefermitaj kaj Viaj oreloj estu atentaj al la pregxo sur cxi tiu loko.
6:41 Kaj nun levigxu, ho Dio Eternulo, en Vian ripozejon, Vi kaj la arkeo de Via potenco. Viaj pastroj, ho Dio Eternulo, vestigxu per savo, kaj Viaj fideluloj gxuu bonon.
6:42 Ho Dio Eternulo, ne forturnu la vizagxon de Via sanktoleito; memoru la favorkorecon koncerne Davidon, Vian servanton.
7:1 Kiam Salomono finis la pregxadon, mallevigxis fajro el la cxielo kaj forbruligis la bruloferon kaj la aliajn oferojn; kaj la majesto de la Eternulo plenigis la domon.
7:2 Kaj la pastroj ne povis eniri en la domon de la Eternulo, cxar la majesto de la Eternulo plenigis la domon de la Eternulo.
7:3 Kaj cxiuj Izraelidoj vidis, kiel la fajro kaj la majesto de la Eternulo mallevigxis sur la domon, kaj ili ekgenuis vizagxaltere sur la pavimo,  adorklinigxis, kaj dankis la Eternulon, ke Li estas bona, ke eterna estas Lia favorkoreco.
7:4 Kaj la regxo kaj la tuta popolo faris oferojn antaux la Eternulo.
7:5 La regxo Salomono oferis dudek du mil bovojn kaj cent dudek mil sxafojn.  Tiamaniere la regxo kaj la tuta popolo inauxguris la domon de Dio.
7:6 La pastroj staris sur siaj postenoj, kaj la Levidoj kun la muzikaj instrumentoj por la Eternulo, kiujn faris la regxo David, por kanti dankon al la Eternulo, ke eterna estas Lia favorkoreco, per la lauxdkantoj de David;  kaj la pastroj trumpetis apud ili, kaj cxiuj Izraelidoj staris.
7:7 Kaj Salomono sanktigis la mezon de la korto, kiu estis antaux la domo de la Eternulo; cxar li faris tie la bruloferojn kaj alportis ofere la sebon de la pacoferoj; cxar la kupra altaro, kiun Salomono faris, ne povis plene loki sur si la bruloferon, la farunoferon, kaj la sebon.
7:8 Kaj Salomono faris tiam feston dum sep tagoj, kaj kun li la tuta Izrael,  tre granda anaro, kiu kunvenis de HXamat gxis la torento de Egiptujo.
7:9 Kaj en la oka tago ili faris festofermon, cxar la inauxguron de la altaro ili faris dum sep tagoj kaj la feston dum sep tagoj.
7:10 En la dudek-tria tago de la sepa monato li forsendis la popolon al gxiaj tendoj, gajan kaj gxojantan pro la bono, kiun la Eternulo faris al David, al Salomono, kaj al Sia popolo Izrael.
7:11 Tiamaniere Salomono sukcese finis la domon de la Eternulo kaj la regxan domon, kaj cxion, kion Salomono en sia koro faris en la domo de la Eternulo kaj en sia domo.
7:12 Kaj la Eternulo aperis al Salomono en la nokto, kaj diris al li:Mi auxdis vian pregxon, kaj Mi elektis al Mi cxi tiun lokon kiel domon de oferoj.
7:13 Se Mi sxlosos la cxielon tiel, ke ne estos pluvo, aux se Mi ordonos al la lokustoj primangxi la teron, aux se Mi sendos peston sur Mian popolon,
7:14 sed Mia popolo, kiu portas Mian nomon, humiligxos kaj pregxos kaj sercxos Mian vizagxon kaj returnos sin de siaj malbonaj vojoj:tiam Mi auxskultos el la cxielo, kaj pardonos ilian pekon kaj resanigos ilian landon.
7:15 Nun Miaj okuloj estos nefermitaj kaj Miaj oreloj estos atentaj al pregxo sur cxi tiu loko.
7:16 Nun Mi elektis kaj sanktigis cxi tiun domon, por ke Mia nomo estu tie eterne; kaj Miaj okuloj kaj Mia koro estos tie cxiutempe.
7:17 Kaj se vi irados antaux Mi tiel, kiel iradis via patro David, kaj vi agados konforme al cxio, kion Mi ordonis al vi, kaj vi observados Miajn legxojn kaj preskribojn:
7:18 tiam Mi fortikigos la tronon de via regno, kiel Mi promesis al via patro David, dirante:Ne mankos cxe vi viro, reganta super Izrael.
7:19 Sed se vi deturnos vin, kaj forlasos Miajn legxojn kaj Miajn ordonojn,  kiujn Mi donis al vi, kaj vi iros kaj servos al aliaj dioj kaj adorklinigxos antaux ili:
7:20 tiam Mi elsxiros ilin el Mia lando, kiun Mi donis al ili; kaj cxi tiun domon, kiun Mi sanktigis por Mia nomo, Mi forpusxos de antaux Mia vizagxo,  kaj Mi faros gxin proverbo kaj mokatajxo inter cxiuj popoloj.
7:21 Kaj pri cxi tiu domo, kiu estas tre alta, cxiu preteriranto miregos, kaj diros:Pro kio la Eternulo agis tiele kun cxi tiu lando kaj kun cxi tiu domo?
7:22 Kaj oni respondos:Pro tio, ke ili forlasis la Eternulon, Dion de siaj patroj, kiu elkondukis ilin el la lando Egipta, kaj ili aligxis al aliaj dioj kaj adorklinigxis antaux ili kaj servis al ili-pro tio Li venigis sur ilin cxi tiun tutan malbonon.
8:1 Post paso de la dudek jaroj, dum kiuj Salomono konstruis la domon de la Eternulo kaj sian domon,
8:2 kaj post kiam Salomono konstruis ankaux la urbojn, kiujn HXiram donis al Salomono, kaj li enlogxigis tie la Izraelidojn,
8:3 Salomono iris kontraux HXamat-Coban kaj venkoprenis gxin.
8:4 Kaj li konstruis Tadmoron en la dezerto, kaj cxiujn urbojn de provizoj,  kiujn li konstruis en HXamat.
8:5 Li ankaux konstruis Bet-HXoronon la supran kaj Bet-HXoronon la malsupran,  urbojn fortikigitajn kun muregoj, pordoj, kaj rigliloj,
8:6 kaj Baalaton, kaj cxiujn urbojn de provizoj, kiujn Salomono havis, kaj cxiujn urbojn por la cxaroj kaj la urbojn por la rajdistoj, kaj cxion, kion Salomono deziris konstrui en Jerusalem kaj sur Lebanon kaj en la tuta lando de sia regado.
8:7 Koncerne la tutan popolon, kiu restis el la HXetidoj, Amoridoj,  Perizidoj, HXividoj, kaj Jebusidoj, kiuj ne estis el la Izraelidoj:
8:8 el iliaj infanoj, kiuj restis post ili en la lando kaj kiujn la Izraelidoj ne ekstermis, Salomono faris tributulojn gxis la nuna tago.
8:9 Sed el la Izraelidoj Salomono ne faris servantojn por liaj laboroj, cxar ili estis militistoj, estroj de liaj korpogardistoj, estroj super liaj cxaroj kaj super liaj rajdistoj.
8:10 La nombro de la cxefaj oficistoj, kiujn havis la regxo Salomono, estis ducent kvindek.
8:11 La filinon de Faraono elkondukis Salomono el la urbo de David en la domon, kiun li konstruis por sxi; cxar li diris:Virino ne devas logxi cxe mi en la domo de David, regxo de Izrael, cxar gxi estas sankta pro tio, ke en gxin eniris la kesto de la Eternulo.
8:12 Tiam Salomono komencis alportadi bruloferojn al la Eternulo sur tiun altaron de la Eternulo, kiun li konstruis antaux la portiko,
8:13 por oferadi laux la ordo de cxiu tago, konforme al la ordono de Moseo pri la sabatoj, la monatkomencoj, kaj la festoj, kiuj estis tri fojojn en jaro, Pasko, Pentekosto, kaj festo de lauxboj.
8:14 Kaj li starigis, konforme al la preskribo de sia patro David, la partiojn de la pastroj por ilia servado, kaj la Levidojn por iliaj postenoj,  por ke ili glorkantu kaj servu apud la pastroj laux la ordo de cxiu tago,  ankaux la pordegistojn laux iliaj grupoj por cxiu pordego; cxar tia estis la ordono de David, la homo de Dio.
8:15 Kaj oni en nenio deklinigxis de la ordono de la regxo pri la pastroj kaj Levidoj kaj pri la trezoroj.
8:16 Tiele estis arangxita la tuta laboro de Salomono de post la tago, kiam estis fondita la domo de la Eternulo, gxis la domo de la Eternulo estis tuta preta.
8:17 Tiam Salomono iris en Ecjon-Geberon kaj en Elaton, sur la bordo de la maro, en la lando de Edom.
8:18 Kaj HXiram sendis al li per siaj servantoj sxipojn, kaj servistojn, kiuj konis la maron; kaj ili veturis kun la servantoj de Salomono en Ofiron, kaj prenis de tie kvarcent kvindek kikarojn da oro kaj venigis al la regxo Salomono.
9:1 Kiam la regxino de SXeba auxdis la famon pri Salomono, sxi venis, por elprovi Salomonon per enigmoj, en Jerusalemon, kun tre granda akompanantaro,  kun kameloj, portantaj aromajxojn, multe da oro, kaj multekostajn sxtonojn.  Kaj sxi venis al Salomono, kaj parolis kun li pri cxio, kion sxi havis sur sia koro.
9:2 Kaj Salomono solvis al sxi cxiujn sxiajn demandojn; kaj estis nenio, kion Salomono ne scius kaj kion li ne solvus al sxi.
9:3 Kaj la regxino de SXeba vidis la sagxecon de Salomono, kaj la domon, kiun li konstruis,
9:4 kaj la mangxajxon de lia tablo kaj la logxejon de liaj sklavoj kaj la oficojn de liaj servantoj kaj iliajn vestojn, liajn vinversxistojn kaj iliajn vestojn, kaj lian iradon, kiam li iris en la domon de la Eternulo; kaj sxi estis tute ravita.
9:5 Kaj sxi diris al la regxo:Vera estas tio, kion mi auxdis en mia lando pri viaj aferoj kaj pri via sagxeco;
9:6 mi ne kredis iliajn vortojn, gxis mi venis kaj gxis miaj okuloj ekvidis;  sed nun mi vidas, ke oni ne rakontis al mi ecx duonon de via granda sagxeco:vi superas la famon, kiun mi auxdis.
9:7 Felicxaj estas viaj homoj, kaj felicxaj estas viaj servantoj, kiuj cxiam staras antaux vi kaj auxdas vian sagxecon.
9:8 Benata estu la Eternulo, via Dio, kiu favoras vin kaj sidigis vin sur via trono kiel regxon antaux la Eternulo, via Dio. Pro amo de via Dio al la Izraelidoj, por fortikigi ilin por cxiam, Li faris vin regxo super ili, por ke vi zorgu pri jugxo kaj justeco.
9:9 Kaj sxi donacis al la regxo cent dudek kikarojn da oro kaj tre multe da aromajxoj kaj multekostajn sxtonojn; neniam estis aromajxoj similaj al tiuj,  kiujn la regxino de SXeba donacis al la regxo Salomono.
9:10 Kaj la servantoj de HXiram kaj la servantoj de Salomono, kiuj venigis oron el Ofir, venigis ankaux santalan lignon kaj multekostajn sxtonojn.
9:11 Kaj el la santala ligno la regxo faris sxtuparojn por la domo de la Eternulo kaj por la regxa domo, ankaux harpojn kaj psalterojn por la kantistoj; neniam antauxe oni vidis ion similan en la Juda lando.
9:12 Kaj la regxo Salomono donis al la regxino de SXeba cxion, kion sxi deziris kaj kion sxi petis, krom tio, kion sxi alportis al la regxo. Kaj sxi foriris returne en sian landon, sxi kaj sxiaj servantoj.
9:13 La pezo de la oro, kiu estis alportita al Salomono dum unu jaro, estis sescent sesdek ses kikaroj da oro;
9:14 krom tio la disportistoj kaj komercistoj alportadis, kaj ankaux cxiuj regxoj de Arabujo kaj la regionestroj alportadis al Salomono oron kaj argxenton.
9:15 Kaj la regxo Salomono faris ducent grandajn sxildojn el forgxita oro (sescent sikloj da forgxita oro estis uzitaj por cxiu sxildo),
9:16 kaj tricent malgrandajn sxildojn el forgxita oro (tricent sikloj da oro estis uzitaj por cxiu el tiuj sxildoj), kaj la regxo metis ilin en la arbardomon de Lebanon.
9:17 Kaj la regxo faris grandan tronon el eburo kaj tegis gxin per pura oro.
9:18 Kaj ses sxtupojn havis la trono, kaj oran piedbenketon, alfortikigitajn al la trono, kaj brakapogojn ambauxflanke de la sidloko, kaj du leonojn,  starantajn apud la brakapogoj.
9:19 Kaj ankoraux dek du leonoj tie staris sur la ses sxtupoj ambauxflanke;  io simila ne ekzistis en iu regno.
9:20 Kaj cxiuj trinkvazoj de la regxo Salomono estis el oro, kaj cxiuj vazoj de la Lebanona arbardomo estis el pura oro; argxento en la tempo de Salomono estis rigardata kiel senvalora.
9:21 CXar la regxo havis sxipojn, kiuj iradis en Tarsxisxon kun la servantoj de HXiram; unu fojon en tri jaroj venadis la sxipoj el Tarsxisx, alportante oron, argxenton, eburon, simiojn, kaj pavojn.
9:22 Tiel la regxo Salomono superis cxiujn regxojn de la tero per ricxeco kaj sagxeco.
9:23 Kaj cxiuj regxoj de la tero penis vidi Salomonon, por auxdi lian sagxecon, kiun Dio enmetis en lian koron.
9:24 Kaj ili alportadis cxiu sian donacon:vazojn argxentajn, vazojn orajn,  vestojn, batalilojn, aromajxojn, cxevalojn, kaj mulojn, cxiujare.
9:25 Kaj Salomono havis kvar mil cxevalstalojn, cxarojn, kaj dek du mil rajdistojn; kaj li lokis ilin en la urboj de cxaroj kaj cxe la regxo en Jerusalem.
9:26 Li regis super cxiuj regxoj, de la Rivero gxis la lando Filisxta kaj gxis la limo de Egiptujo.
9:27 Kaj la regxo atingis tion, ke la argxento en Jerusalem estis kiel sxtonoj, kaj la cedroj estis en tiel granda kvanto, kiel sikomoroj sur malaltaj lokoj.
9:28 CXevalojn oni venigadis al Salomono el Egiptujo kaj el cxiuj landoj.
9:29 La tuta cetera historio de Salomono, la unua kaj la lasta, estas priskribita en la kroniko de la profeto Natan, en la profetajxoj de Ahxija,  la SXiloano, kaj en la vizioj de Jedo, la viziisto, pri Jerobeam, filo de Nebat.
9:30 Kaj Salomono regxis en Jerusalem super la tuta Izrael kvardek jarojn.
9:31 Kaj Salomono ekdormis kun siaj patroj, kaj oni enterigis lin en la urbo de lia patro David. Kaj anstataux li ekregxis Rehxabeam, lia filo.
10:1 Rehxabeam iris en SXehxemon, cxar en SXehxemon venis cxiuj Izraelidoj,  por fari lin regxo.
10:2 Kiam tion auxdis Jerobeam, filo de Nebat (cxar li estis en Egiptujo,  kien li forkuris de la regxo Salomono), Jerobeam revenis el Egiptujo.
10:3 Kaj oni sendis, kaj vokis lin. Tiam venis Jerobeam kaj la tuta Izrael,  kaj ili ekparolis al Rehxabeam, dirante:
10:4 Via patro tro pezigis nian jugon; nun deprenu iom de la malfacilaj laboroj de via patro, kaj de lia peza jugo, kiun li metis sur nin, kaj tiam ni servados al vi.
10:5 Kaj li diris al ili:Post tri tagoj revenu al mi. Kaj la popolo disiris.
10:6 Kaj la regxo Rehxabeam konsiligxis kun la maljunuloj, kiuj staradis antaux lia patro Salomono dum lia vivo, kaj li diris:Kiel vi konsilas respondi al cxi tiu popolo?
10:7 Kaj ili diris al li jene:Se vi estos bona al cxi tiu popolo kaj montros al ili favoron kaj parolos al ili bonajn vortojn, ili estos al vi servantoj por cxiam.
10:8 Sed li ne atentis la konsilon de la maljunuloj, kiun ili donis al li;  kaj li konsiligxis kun la junuloj, kiuj elkreskis kune kun li kaj staris antaux li.
10:9 Kaj li diris al ili:Kion vi konsilas, ke ni respondu al cxi tiu popolo,  kiu diris al mi jene:Faru malpli peza la jugon, kiun via patro metis sur nin?
10:10 Kaj la junuloj, kiuj elkreskis kune kun li, parolis al li,  dirante:Tiele diru al la popolo, kiu diris al vi:Via patro faris nian jugon tro peza, kaj vi faru gxin malpli peza-tiele diru al ili:Mia malgranda fingro estas pli dika, ol la lumboj de mia patro;
10:11 tial se mia patro sxargxis vin per peza jugo, mi ankoraux pli pezigos vian jugon; mia patro vin punadis per vipoj, sed mi vin punados per skorpioj.
10:12 Kaj Jerobeam kaj la tuta popolo venis al Rehxabeam en la tria tago,  kiel la regxo ordonis, dirante:Revenu al mi en la tria tago.
10:13 Kaj la regxo respondis al ili malafable; kaj la regxo Rehxabeam ne atentis la konsilon de la maljunuloj;
10:14 kaj li parolis al ili laux la konsilo de la junuloj, dirante:Mia patro pezigis vian jugon, sed mi gxin ankoraux pli pezigos; mia patro vin punadis per vipoj, sed mi vin punados per skorpioj.
10:15 Kaj la regxo ne auxskultis la popolon; cxar estis tiel destinite de Dio, por ke la Eternulo plenumu Sian vorton, kiun Li diris per Ahxija, la SXiloano, al Jerobeam, filo de Nebat.
10:16 Kiam cxiuj Izraelidoj vidis, ke la regxo ilin ne obeas, tiam la popolo respondis al la regxo, dirante:Kian parton ni havas en David? ni ne havas heredajxon en la filo de Jisxaj; iru, ho Izraelidoj, cxiu al sia tendo! nun zorgu mem pri via domo, ho David! Kaj cxiuj Izraelidoj disiris al siaj tendoj.
10:17 Sed super la Izraelidoj, kiuj logxis en la urboj de Judujo, regis Rehxabeam.
10:18 Kaj la regxo Rehxabeam sendis Hadoramon, la estron super la impostoj;  sed la Izraelidoj jxetis sur lin sxtonojn, kaj li mortis. Kaj la regxo Rehxabeam rapide sidigxis en cxaro, por forkuri en Jerusalemon.
10:19 Tiamaniere Izrael defalis de la domo de David gxis la nuna tago.
11:1 Kiam Rehxabeam venis en Jerusalemon, li kolektis el la domo de Jehuda kaj de Benjamen cent okdek mil elektitajn militistojn, por militi kontraux Izrael, por revenigi la regnon al Rehxabeam.
11:2 Sed aperis vorto de la Eternulo al SXemaja, homo de Dio, dirante:
11:3 Diru al Rehxabeam, filo de Salomono, regxo de Judujo, kaj al cxiuj Izraelidoj en la lando de Jehuda kaj de Benjamen jene:
11:4 Tiele diras la Eternulo:Ne iru kaj ne militu kontraux viaj fratoj; reiru cxiu al sia domo, cxar de Mi estas farita cxi tiu afero. Kaj ili obeis la vortojn de la Eternulo, kaj rifuzis iri kontraux Jerobeamon.
11:5 Rehxabeam logxis en Jerusalem, kaj li konstruis fortikajxojn en la urboj de Judujo.
11:6 Li prikonstruis Bet-Lehxemon, Etamon, Tekoan,
11:7 Bet-Curon, Sohxon, Adulamon,
11:8 Gaton, Maresxan, Zifon,
11:9 Adoraimon, Lahxisxon, Azekan,
11:10 Corean, Ajalonon, kaj HXebronon, kiuj estis urboj fortikigitaj en la lando de Jehuda kaj de Benjamen.
11:11 Li fortigis tiujn fortikajxojn kaj starigis tie estrojn, arangxis provizejojn de mangxajxoj, oleo, kaj vino.
11:12 Kaj en cxiu urbo li kolektis sxildojn kaj lancojn, kaj tre fortigis ilin. Kaj Jehuda kaj Benjamen restis liaj.
11:13 La pastroj kaj Levidoj, kiuj estis en la tuta lando de Izrael,  kolektigxis al li el cxiuj siaj regionoj;
11:14 la Levidoj forlasis siajn antauxurbojn kaj sian posedajxon kaj iris en Judujon kaj Jerusalemon, cxar Jerobeam kaj liaj filoj forpusxis ilin de la pastrado al la Eternulo.
11:15 Li starigis cxe si pastrojn por la altajxoj, por la kaproj kaj bovidoj,  kiujn li faris.
11:16 Post ili el cxiuj triboj de Izrael tiuj homoj, kiuj havis la inklinon turnadi sin al la Eternulo, Dio de Izrael, venadis en Jerusalemon, por fari oferojn al la Eternulo, Dio de iliaj patroj.
11:17 Kaj ili fortigadis la regnon de Judujo, kaj subtenadis Rehxabeamon,  filon de Salomono, dum tri jaroj; cxar ili iradis laux la vojo de David kaj Salomono dum tri jaroj.
11:18 Rehxabeam prenis al si kiel edzinon Mahxalaton, filinon de Jerimot,  filo de David, kaj de Abihxail, filino de Eliab, filo de Jisxaj.
11:19 SXi naskis al li filojn:Jeusx, SXemarja, kaj Zaham.
11:20 Post sxi li prenis Maahxan, filinon de Absxalom; kaj sxi naskis al li Abijan, Atajon, Zizan, kaj SXelomiton.
11:21 Rehxabeam amis Maahxan, filinon de Absxalom, pli ol cxiujn siajn edzinojn kaj kromvirinojn; cxar li havis dek ok edzinojn kaj sesdek kromvirinojn, kaj li naskigis dudek ok filojn kaj sesdek filinojn.
11:22 Rehxabeam starigis Abijan, filon de Maahxa, kiel cxefon, kiel princon inter liaj fratoj, intencante fari lin regxo.
11:23 Li agadis prudente; li dissendis cxiujn siajn filojn en cxiujn regionojn de Jehuda kaj de Benjamen, en cxiujn fortikigitajn urbojn; li donis al ili grandajn vivrimedojn kaj prenis por ili multe da edzinoj.
12:1 Kiam fortikigxis la regno de Rehxabeam kaj li farigxis forta, li forlasis la instruon de la Eternulo, kaj kun li la tuta Izrael.
12:2 En la kvina jaro de la regxo Rehxabeam iris SXisxak, regxo de Egiptujo,  kontraux Jerusalemon (cxar ili pekis kontraux la Eternulo)
12:3 kun mil ducent cxaroj kaj sesdek mil rajdistoj; sennombra estis la popolo, kiu venis kun li el Egiptujo:la Luboj, Sukioj, kaj Etiopoj.
12:4 Kaj li venkoprenis la fortikigitajn urbojn de Judujo kaj aliris gxis Jerusalem.
12:5 Tiam la profeto SXemaja venis al Rehxabeam, kaj al la estroj de Judujo,  kiuj kolektigxis en Jerusalem pro SXisxak, kaj li diris al ili:Tiele diras la Eternulo:Vi forlasis Min, tial ankaux Mi forlasas vin en la manojn de SXisxak.
12:6 Tiam humiligxis la estroj de Izrael kaj la regxo, kaj diris:Justa estas la Eternulo.
12:7 Kiam la Eternulo vidis, ke ili humiligxis, tiam aperis vorto de la Eternulo al SXemaja, dirante:Ili humiligxis, tial Mi ne ekstermos ilin; Mi donos al ili iom da savo, kaj Mia kolero ne elversxigxos sur Jerusalemon per SXisxak;
12:8 tamen ili estos liaj subuloj, por ke ili eksciu, kio estas servado al Mi kaj servado al teraj regnoj.
12:9 Kaj SXisxak, regxo de Egiptujo, iris kontraux Jerusalemon, kaj li forprenis la trezorojn de la domo de la Eternulo kaj la trezorojn de la regxa domo, cxion li prenis; li prenis ankaux la orajn sxildojn, kiujn faris Salomono.
12:10 Kaj la regxo Rehxabeam faris anstataux ili sxildojn kuprajn, kaj transdonis ilin en la manojn de la estroj de korpogardistoj, kiuj gardadis la enirejon de la regxa domo.
12:11 Kaj cxiufoje, kiam la regxo iris en la domon de la Eternulo, venis la korpogardistoj, portis ilin, kaj poste returne portis ilin en la cxambron de la korpogardistoj.
12:12 Kiam li humiligxis, tiam deturnigxis de li la kolero de la Eternulo,  kaj ne cxio pereis; cxar en Judujo estis ankoraux io bona.
12:13 La regxo Rehxabeam fortikigxis en Jerusalem, kaj li regxis. La agxon de kvardek unu jaroj havis Rehxabeam, kiam li farigxis regxo; kaj dek sep jarojn li regxis en Jerusalem, la urbo, kiun elektis la Eternulo inter cxiuj triboj de Izrael, por estigi tie Sian nomon. La nomo de lia patrino estis Naama, la Amonidino.
12:14 Li agis malbone, cxar li ne alkutimigis sian koron al sercxado de la Eternulo.
12:15 La historio de Rehxabeam, la unua kaj la lasta, estas priskribita en la kronikoj de la profeto SXemaja kaj de la viziisto Ido, cxe la genealogio. Kaj inter Rehxabeam kaj Jerobeam estis militoj dum ilia tuta vivo.
12:16 Kaj Rehxabeam ekdormis kun siaj patroj, kaj oni enterigis lin en la urbo de David. Kaj anstataux li ekregxis lia filo Abija.
13:1 En la dek-oka jaro de la regxo Jerobeam ekregxis Abija super Judujo.
13:2 Tri jarojn li regxis en Jerusalem. La nomo de lia patrino estis Mihxaja,  filino de Uriel, el Gibea. Milito estis inter Abija kaj Jerobeam.
13:3 Abija eliris en la militon kun anaro da bonaj militistoj, konsistanta el kvarcent mil viroj elektitaj; Jerobeam eliris en la militon kontraux li kun okcent mil viroj elektitaj, bonaj militistoj.
13:4 Abija starigxis supre sur la monto Cemaraim, kiu estas en la montaro de Efraim, kaj diris:Auxskultu min, ho Jerobeam kaj la tuta Izrael!
13:5 Vi devas ja scii, ke la Eternulo, Dio de Izrael, donis la regxadon super Izrael por cxiam al David, al li kaj al liaj filoj, per interligo de salo.
13:6 Sed levigxis Jerobeam, filo de Nebat, servanto de Salomono, filo de David, kaj ribelis kontraux sia sinjoro.
13:7 Kaj kolektigxis cxirkaux li homoj vantaj, homoj malvirtaj, kaj superfortis Rehxabeamon, filon de Salomono; Rehxabeam estis juna kaj molkora kaj ne povis rezisti al ili.
13:8 Kaj nun vi pensas, ke vi havos forton kontraux la regno de la Eternulo en la mano de la filoj de David, cxar vi prezentas grandan amason, kaj vi havas orajn bovidojn, kiujn Jerobeam faris dioj por vi.
13:9 Vi elpusxis ja la pastrojn de la Eternulo, la Aaronidojn kaj Levidojn,  kaj vi faris al vi pastrojn kiel la popoloj de la aliaj landoj; cxiu, kiu venas por sia konsekrado kun bovo kaj kun sep sxafoj, farigxas pastro por la nedioj.
13:10 Sed kun ni estas la Eternulo, nia Dio; ni ne forlasis Lin; kaj al la Eternulo servas pastroj Aaronidoj kaj Levidoj laux ilia ofico,
13:11 kaj ili bruligas al la Eternulo bruloferojn cxiumatene kaj cxiuvespere,  kaj incensan aromajxon, kaj ili arangxas panon sur pura tablo, kaj la oran kandelabron kun gxiaj lucernoj, ke ili brulu cxiuvespere; cxar ni plenumas la preskribon de la Eternulo, nia Dio, kaj vi forlasis Lin.
13:12 Vidu, kun ni, kiel nia cxefo, estas Dio, kaj ankaux Liaj pastroj kaj lauxtesonaj trumpetoj, por trumpetegi kontraux vi. Ho Izraelidoj, ne militu kontraux la Eternulo, Dio de viaj patroj, cxar vi ne havos sukceson.
13:13 Dume Jerobeam cxirkauxirigis embuskon, kiu aperis malantaux ili;  tiamaniere estis militistoj antaux la Judoj kaj embusko malantaux ili.
13:14 La Judoj sin returnis, kaj ekvidis, ke ili havas batalon antauxe kaj malantauxe. Tiam ili ekkriis al la Eternulo, kaj la pastroj ektrumpetis per la trumpetoj.
13:15 Kaj la Judoj lauxte ekbruis; kaj kiam la Judoj ekbruis, Dio frapis Jerobeamon kaj cxiujn Izraelidojn antaux Abija kaj la Judoj.
13:16 Kaj la Izraelidoj ekkuris antaux la Judoj, kaj Dio transdonis ilin en la manojn de cxi tiuj.
13:17 Kaj Abija kaj lia popolo faris inter ili grandan baton; kaj falis mortigitoj el Izrael kvincent mil viroj elektitaj.
13:18 Tiam humiligxis la Izraelidoj, kaj fortigxis la Judoj, cxar ili apogis sin sur la Eternulo, Dio de iliaj patroj.
13:19 Kaj Abija persekutis Jerobeamon, kaj prenis de li urbojn:Bet-Elon kun gxiaj filinurboj, Jesxanan kun gxiaj filinurboj, kaj Efrainon kun gxiaj filinurboj.
13:20 Kaj Jerobeam ne plu refortigxis en la tempo de Abija. Kaj la Eternulo frapis lin, kaj li mortis.
13:21 Sed Abija fortigxis. Kaj li prenis al si dek kvar edzinojn, kaj li naskigis dudek du filojn kaj dek ses filinojn.
13:22 La cetera historio de Abija, liaj agoj, kaj liaj vortoj estas priskribitaj en la komentario de la profeto Ido.
14:1 Kaj Abija ekdormis kun siaj patroj, kaj oni enterigis lin en la urbo de David. Kaj anstataux li ekregxis lia filo Asa. En lia tempo la lando estis trankvila dum dek jaroj.
14:2 Asa agadis bone kaj juste antaux la Eternulo, sia Dio.
14:3 Li forigis la altarojn de fremdaj dioj kaj la altajxojn, li disbatis la statuojn, kaj dehakis la sanktajn stangojn.
14:4 Kaj li ordonis al la Judoj turni sin al la Eternulo, Dio de iliaj patroj, por plenumi la instruon kaj la ordonojn.
14:5 Li forigis el cxiuj urboj de Judujo la altajxojn kaj la kolonojn de la suno. Kaj la regno estis trankvila sub li.
14:6 Li konstruis urbojn fortikigitajn en Judujo; la lando estis trankvila,  kaj li ne havis militon en tiuj jaroj, cxar la Eternulo donis al li ripozon.
14:7 Kaj li diris al la Judoj:Ni prikonstruu cxi tiujn urbojn, ni cxirkauxigu ilin per muregoj kaj turoj, pordoj, kaj rigliloj. La lando estas ankoraux nia, cxar ni turnis nin al la Eternulo, nia Dio; ni turnis nin, kaj Li donis al ni trankvilecon cxirkauxe. Kaj ili konstruis, kaj la afero iris sukcese.
14:8 Kaj Asa havis militistaron:da viroj armitaj per sxildo kaj lanco el la Jehudaidoj tricent mil, kaj el la Benjamenidoj da viroj portantaj mansxildon kaj pafantaj per pafarko estis ducent okdek mil; cxiuj ili estis bravaj militistoj.
14:9 Eliris kontraux ilin Zerahx, la Etiopo, kun militistaro de unu miliono kaj kun tricent cxaroj, kaj li venis gxis Maresxa.
14:10 Kaj eliris Asa renkonte al li, kaj ili arangxigxis al batalo en la valo Cefata, apud Maresxa.
14:11 Kaj Asa ekvokis al la Eternulo, sia Dio, kaj diris:Ho Eternulo, por Vi ne estas diferenco helpi al grandnombrulo aux al senfortulo; helpu do al ni,  ho Eternulo, nia Dio, cxar sur Vi ni nin apogas kaj en Via nomo ni venis kontraux cxi tiun grandan anaron. Ho Eternulo, Vi estas nia Dio; kontraux Vi neniu homo montrigxu forta.
14:12 Kaj la Eternulo frapis la Etiopojn antaux Asa kaj antaux la Judoj, kaj la Etiopoj forkuris.
14:13 Kaj Asa, kaj la popolo, kiu estis kun li, persekutis ilin gxis Gerar;  kaj la Etiopoj falis tiel, ke neniu el ili restis vivanta; cxar ili estis frakasitaj antaux la Eternulo kaj antaux Lia militistaro. Kaj ili forportis tre multe da militakirajxo.
14:14 Kaj ili venkobatis cxiujn urbojn cxirkauxe de Gerar, cxar sur ilin falis teruro de la Eternulo; kaj ili prirabis cxiujn urbojn, cxar en ili trovigxis multe da rabeblajxo.
14:15 Ankaux ili disbatis la tendojn de la brutoj, kaptis multe da sxafoj kaj da kameloj, kaj revenis en Jerusalemon.
15:1 Sur Azarjan, filon de Oded, venis la spirito de Dio.
15:2 Kaj li eliris antaux Asan, kaj diris al li:Auxskultu min, ho Asa kaj cxiuj Jehudaidoj kaj Benjamenidoj:la Eternulo estas kun vi, kiam vi estas kun Li; kaj se vi Lin sercxos, vi Lin trovos, sed se vi Lin forlasos, Li forlasos vin.
15:3 Dum longa tempo Izrael estos sen la vera Dio, sen instruanta pastro, kaj sen instruo;
15:4 sed en sia mizero ili returnos sin al la Eternulo, Dio de Izrael; kaj ili sercxos Lin, kaj Li trovigos Sin al ili.
15:5 En tiu tempo ne havos pacon la eliranto nek la eniranto, cxar grandaj tumultoj estos cxe cxiuj logxantoj de la landoj.
15:6 Nacio disbatos nacion kaj urbo urbon, cxar Dio konfuzos ilin per diversaj malfelicxoj.
15:7 Sed vi estu kuragxaj, kaj ne faligu viajn manojn; cxar ekzistas rekompenco pro viaj faroj.
15:8 Kiam Asa auxdis tiujn vortojn kaj la profetajxon de la profeto Oded, li kuragxigxis, kaj eljxetis la abomenindajxojn el la tuta lando de Jehuda kaj de Benjamen, kaj el la urboj, kiujn li venkoprenis sur la monto de Efraim;  kaj li renovigis la altaron de la Eternulo, starantan antaux la portiko de la Eternulo.
15:9 Kaj li kunvenigis cxiujn Jehudaidojn kaj Benjamenidojn, kaj la kun ili logxantajn enmigrintojn el la tribo de Efraim, de Manase, kaj de Simeon; cxar ili en granda nombro transiris al li de Izrael, kiam ili vidis, ke la Eternulo, lia Dio, estas kun li.
15:10 Kaj ili kunvenis en Jerusalemon en la tria monato de la dek-kvina jaro de la regxado de Asa.
15:11 Kaj ili alportis en tiu tago oferojn al la Eternulo el la militakirajxo, kiun ili venigis:sepcent bovojn kaj sep mil sxafojn.
15:12 Kaj ili faris interligon, ke ili strebados al la Eternulo, Dio de iliaj patroj, per sia tuta koro kaj per sia tuta animo,
15:13 kaj ke cxiu, kiu ne turnos sin al la Eternulo, Dio de Izrael, devas morti, cxu tio estas malgranda, cxu granda, cxu viro, cxu virino.
15:14 Kaj ili jxuris al la Eternulo per lauxta vocxo, per gxojkriado, per trumpetoj kaj kornoj.
15:15 Kaj cxiuj Judoj gxojis pri la jxuro, cxar ili jxuris el sia tuta koro,  ili sercxis Lin kun plena fervoro, kaj Li trovigis Sin al ili. Kaj la Eternulo donis al ili trankvilecon cxirkauxe.
15:16 Kaj ecx Maahxan, la patrinon, la regxo Asa senigis je sxia titolo de regxino, pro tio, ke sxi faris idolon por Asxtar. Kaj Asa dishakis sxian idolon, dispecigis gxin kaj forbruligis cxe la torento Kidron.
15:17 Tamen la altajxoj ne estis forigitaj cxe Izrael; sed la koro de Asa estis perfekta dum lia tuta vivo.
15:18 Li enportis en la domon de Dio la konsekritajxojn de sia patro, kaj siajn proprajn konsekritajxojn, argxenton kaj oron kaj vazojn.
15:19 Kaj ne estis milito gxis la tridek-kvina jaro de la regxado de Asa.
16:1 En la tridek-sesa jaro de la regxado de Asa iris Baasxa, regxo de Izrael, kontraux Judujon, kaj li konstruis Raman, por bari la eliradon kaj eniradon al Asa, regxo de Judujo.
16:2 Tiam Asa elprenis argxenton kaj oron el la trezorejoj de la domo de la Eternulo kaj de la regxa domo, kaj sendis al Ben-Hadad, regxo de Sirio, kiu logxis en Damasko, kaj dirigis al li:
16:3 Estas interligo inter mi kaj vi, kiel inter mia patro kaj via patro; jen mi sendas al vi argxenton kaj oron:neniigu vian interligon kun Baasxa, regxo de Izrael, por ke li foriru de mi.
16:4 Kaj Ben-Hadad obeis la regxon Asa, kaj sendis siajn militestrojn kontraux la urbojn de Izrael, kaj ili venkobatis Ijonon kaj Danon kaj Abel-  Maimon, kaj cxiujn provizejojn en la urboj de Naftali.
16:5 Kiam Baasxa tion auxdis, li cxesis konstrui Raman kaj haltigis sian laboradon.
16:6 Tiam la regxo Asa prenis cxiujn Judojn; kaj ili forportis la sxtonojn de Rama kaj gxian lignon, el kiuj Baasxa faris la konstruadon; kaj li konstruis el tio Geban kaj Micpan.
16:7 En tiu tempo venis la antauxvidisto HXanani al Asa, regxo de Judujo, kaj diris al li:CXar vi apogis vin sur la regxo de Sirio, kaj ne apogis vin sur la Eternulo, via Dio, tial savigxis el via mano la militistaro de la regxo de Sirio.
16:8 CXu la Etiopoj kaj Luboj ne estis kun granda forto, kun cxaroj kaj rajdistoj en tre granda nombro? tamen, cxar vi apogis vin sur la Eternulo, Li transdonis ilin en vian manon;
16:9 cxar la okuloj de la Eternulo cxirkauxrigardas la tutan teron, por subteni tiujn, kies koro estas plene aldonita al Li. Malsagxe vi agis per cxi tio; pro tio de nun vi havos militojn.
16:10 Asa ekkoleris kontraux la antauxvidisto kaj metis lin en malliberejon,  cxar li indignis kontraux li pro tio; ankaux kelkajn el la popolo Asa premis en tiu tempo.
16:11 La historio de Asa, la unua kaj la lasta, estas priskribita en la libro de la regxoj de Judujo kaj Izrael.
16:12 En la tridek-nauxa jaro de sia regxado Asa malsanigxis je siaj piedoj;  tre forta farigxis lia malsano; sed ecx en sia malsano li turnis sin ne al la Eternulo, sed al kuracistoj.
16:13 Kaj Asa ekdormis kun siaj patroj, kaj mortis en la kvardek-unua jaro de sia regxado.
16:14 Kaj oni enterigis lin en lia tombo, kiun li pretigis al si en la urbo de David; kaj oni kusxigis lin sur lito plenigita de aromajxoj kaj diversaj lerte preparitaj sxmirajxoj, kaj oni faris por li tre grandan brulon.
17:1 Anstataux li ekregxis lia filo Jehosxafat. Kaj li farigxis potenca kontraux Izrael.
17:2 Li starigis militistaron en cxiuj fortikigitaj urboj de Judujo, kaj starigis garnizonojn en la lando de Jehuda, kaj en la urboj de Efraim, kiujn venkoprenis lia patro Asa.
17:3 Kaj la Eternulo estis kun Jehosxafat, cxar li iradis laux la antauxaj vojoj de sia patro David kaj ne turnis sin al la Baaloj,
17:4 sed nur la Dion de sia patro li sercxis kaj Liajn ordonojn li sekvis, ne simile al la agado de Izrael.
17:5 Kaj la Eternulo fortikigis la regnon en lia mano, kaj cxiuj Judoj donacis donacojn al Jehosxafat, kaj li havis multe da ricxeco kaj da honoro.
17:6 Lia koro altigxis sur la vojoj de la Eternulo; li ankaux forigis la altajxojn kaj la sanktajn stangojn el Judujo.
17:7 En la tria jaro de lia regxado li sendis siajn eminentulojn Ben-HXail,  Obadja, Zehxarja, Netanel, kaj Mihxaja, ke ili instruu en la urboj de Judujo;
17:8 kaj kun ili la Levidojn SXemaja, Netanja, Zebadja, Asahel, SXemiramot,  Jehonatan, Adonija, Tobija, kaj Tob-Adonija, la Levidojn, kaj kun ili la pastrojn Elisxama kaj Jehoram.
17:9 Kaj ili instruis en Judujo, havante kun si libron de instruo de la Eternulo; ili trairis cxiujn urbojn de Judujo kaj instruis la popolon.
17:10 Kaj timo antaux la Eternulo estis en cxiuj regnoj de la landoj, kiuj estis cxirkaux Judujo, kaj ili ne militis kontraux Jehosxafat.
17:11 De la Filisxtoj oni alportadis al Jehosxafat donacojn, kaj argxenton kiel tributon; ankaux la Araboj venigadis al li malgrandajn brutojn:sep mil sepcent sxafojn kaj sep mil sepcent kaprojn.
17:12 Jehosxafat farigxadis cxiam pli granda kaj atingis grandan altecon. Kaj li konstruis en Judujo kastelojn kaj grenurbojn.
17:13 Kaj multe da laboroj li havis en la urboj de Judujo, kaj bravajn militistojn en Jerusalem.
17:14 Jen estas ilia ordo laux iliaj patrodomoj:cxe la Jehudaidoj estis milestroj:la estro Adna, kaj kun li estis tricent mil bravaj militistoj;
17:15 apud li estis la estro Jehohxanan, kaj kun li ducent okdek mil;
17:16 apud li estis Amasja, filo de Zihxri, kiu konsekris sin al la Eternulo,  kaj kun li estis ducent mil bravaj militistoj.
17:17 CXe la Benjamenidoj estis:brava militisto Eljada, kaj kun li ducent mil viroj armitaj per pafarko kaj sxildo;
17:18 apud li estis Jehozabad, kaj kun li cent okdek mil viroj armitaj por la militistaro.
17:19 Tiuj servis al la regxo, krom tiuj, kiujn la regxo starigis en la fortikigitaj urboj de la tuta Judujo.
18:1 Jehosxafat havis multe da ricxeco kaj honoro; kaj li boparencigxis kun Ahxab.
18:2 Post kelke da jaroj li veturis al Ahxab en Samarion. Kaj Ahxab bucxis multe da sxafoj kaj bovoj por li, kaj por la popolo, kiu estis kun li, kaj konvinkis lin iri kontraux Ramoton en Gilead.
18:3 Kaj Ahxab, regxo de Izrael, diris al Jehosxafat, regxo de Judujo:CXu vi iros kun mi kontraux Ramoton en Gilead? Kaj cxi tiu respondis al li:Mi estas kiel vi, kaj mia popolo estas kiel via popolo; ni iros kun vi en la militon.
18:4 Kaj Jehosxafat diris al la regxo de Izrael:Demandu hodiaux la vorton de la Eternulo.
18:5 Tiam la regxo de Izrael kunvenigis la profetojn, kvarcent homojn, kaj diris al ili:CXu ni iru milite kontraux Ramoton en Gilead, aux mi tion ne faru? Kaj ili respondis:Iru, kaj Dio gxin transdonos en la manon de la regxo.
18:6 Sed Jehosxafat diris:CXu ne trovigxas cxi tie ankoraux iu profeto de la Eternulo, kiun ni povus demandi?
18:7 Kaj la regxo de Izrael diris al Jehosxafat:Ekzistas ankoraux unu homo,  per kiu ni povas demandi la Eternulon, sed mi lin malamas, cxar neniam li profetas pri mi ion bonan, sed dum sia tuta vivo nur malbonon; tio estas Mihxaja, filo de Jimla. Sed Jehosxafat diris:La regxo ne parolu tiel.
18:8 Tiam la regxo de Izrael alvokis unu korteganon, kaj diris:Venigu rapide Mihxajan, filon de Jimla.
18:9 La regxo de Izrael, kaj Jehosxafat, regxo de Judujo, sidis cxiu sur sia segxo, vestitaj per siaj vestoj; ili sidis sur placo antaux la pordego de Samario, kaj cxiuj profetoj profetadis antaux ili.
18:10 Kaj Cidkija, filo de Kenaana, faris al si ferajn kornojn, kaj diris:Tiele diras la Eternulo:Per cxi tio vi kornobatos la Sirianojn, gxis vi ilin tute ekstermos.
18:11 Kaj cxiuj profetoj profetis tiel same, dirante:Iru kontraux Ramoton en Gilead kaj sukcesu, cxar la Eternulo gxin transdonos en la manon de la regxo.
18:12 La sendito, kiu iris por voki Mihxajan, diris al li:Jen la vortoj de la profetoj unuanime antauxdiras bonon al la regxo; estu do via vorto simila al la vorto de cxiu el ili, kaj antauxdiru bonon.
18:13 Sed Mihxaja diris:Kiel vivas la Eternulo:kion mia Dio diros al mi, tion mi diros.
18:14 Kaj kiam li venis al la regxo, la regxo diris al li:Mihxaja! cxu ni iru milite kontraux Ramoton en Gilead, aux ni tion ne faru? Kaj tiu diris:Iru kaj sukcesu, kaj ili estos transdonitaj en vian manon.
18:15 Tiam la regxo diris al li:Multfoje mi vin jxurligas, ke vi parolu al mi nur la veron en la nomo de la Eternulo.
18:16 Kaj tiu diris:Mi vidis cxiujn Izraelidojn disjxetitaj sur la montoj,  kiel sxafoj, kiuj ne havas pasxtanton; kaj la Eternulo diris:Ili ne havas estrojn, ili reiru pace cxiu al sia domo.
18:17 Kaj la regxo de Izrael diris al Jehosxafat:CXu mi ne diris al vi, ke li profetos pri mi ne bonon, sed nur malbonon?
18:18 Sed Mihxaja diris:Tial auxskultu la vorton de la Eternulo:mi vidis la Eternulon, sidantan sur Sia trono, kaj la tuta armeo de la cxielo staris dekstre kaj maldekstre de Li.
18:19 Kaj la Eternulo diris:Kiu allogos Ahxabon, regxon de Izrael, ke li iru kaj falu en Ramot en Gilead? Kaj unu parolis tiel, alia parolis alie.
18:20 Tiam eliris spirito kaj starigxis antaux la Eternulo, kaj diris:Mi lin allogos. Kaj la Eternulo diris al li:Per kio?
18:21 Kaj tiu respondis:Mi eliros kaj faros min spirito mensoga en la busxo de cxiuj liaj profetoj. Kaj Li diris:Vi allogos kaj havos sukceson; eliru kaj agu tiel.
18:22 Kaj nun jen la Eternulo metis mensogan spiriton en la busxon de tiuj viaj profetoj, kaj la Eternulo decidis por vi malbonon.
18:23 Tiam aliris Cidkija, filo de Kenaana, kaj frapis Mihxajan sur la vango,  kaj diris:Per kiu vojo la spirito de la Eternulo transiris de mi, por paroli per vi?
18:24 Mihxaja respondis:Jen vi tion vidos en tiu tago, kiam vi eniros en internan cxambron, por vin kasxi.
18:25 Tiam la regxo de Izrael diris:Prenu Mihxajan, kaj konduku lin al la urbestro Amon kaj al la regxido Joasx,
18:26 kaj diru:Tiele diras la regxo:Metu cxi tiun en malliberejon, kaj nutru lin per mizera pano kaj mizera akvo, gxis mi revenos en paco.
18:27 Sed Mihxaja diris:Se vi revenos en paco, en tiu okazo ne parolis per mi la Eternulo. Kaj li diris:Auxskultu, cxiuj popoloj.
18:28 Kaj la regxo de Izrael, kaj Jehosxafat, regxo de Judujo, iris al Ramot en Gilead.
18:29 Kaj la regxo de Izrael diris al Jehosxafat:Mi alivestos min kaj iros en la batalon, sed vi surmetu viajn vestojn. Kaj la regxo de Izrael alivestis sin, kaj ili iris en la batalon.
18:30 Kaj la regxo de Sirio ordonis al siaj cxarestroj jene:Batalu ne kontraux iu malgranda aux granda, sed sole nur kontraux la regxo de Izrael.
18:31 Kiam la cxarestroj ekvidis Jehosxafaton, ili pensis, ke tio estas la regxo de Izrael, kaj ili cxirkauxis lin, por batali kontraux li; sed Jehosxafat ekkriis, kaj la Eternulo helpis al li, kaj Dio forigis ilin de li.
18:32 Kiam la cxarestroj vidis, ke tio ne estas la regxo de Izrael, ili forturnis sin de li.
18:33 Kaj unu viro sen ia celo strecxis la pafarkon, kaj vundis la regxon de Izrael inter la artikoj de la kiraso. Kaj cxi tiu diris al sia veturiganto:Turnu vian manon kaj elveturigu min el la militistaro, cxar mi estas vundita.
18:34 Sed la batalo plifortigxis en tiu tago; kaj la regxo de Izrael staris sur la cxaro kontraux la Sirianoj gxis la vespero, kaj li mortis en la momento de la mallevigxo de la suno.
19:1 Jehosxafat, regxo de Judujo, revenis bonstate en sian hejmon, en Jerusalemon.
19:2 Kaj eliris renkonte al li Jehu, filo de HXanani, la viziisto, kaj diris al la regxo Jehosxafat:CXu oni devas helpi al malvirtulo? vi amas la malamikojn de la Eternulo, kaj pro tio estas sur vi la kolero de la Eternulo.
19:3 Tamen bonajxoj estas trovitaj en vi, cxar vi ekstermis la sanktajn stangojn el la lando kaj direktis vian koron al la sercxado de Dio.
19:4 Kaj Jehosxafat logxis en Jerusalem. Kaj denove li iris al la popolo, de Beer-SXeba gxis la monto de Efraim, kaj revenigis ilin al la Eternulo, Dio de iliaj patroj.
19:5 Li starigis jugxistojn en la lando, en cxiuj fortikigitaj urboj de Judujo, en cxiu urbo aparte.
19:6 Kaj li diris al la jugxistoj:Rigardu, kion vi faras, cxar ne por homo vi jugxas, sed por la Eternulo; Li estos kun vi en la aferoj de jugxado.
19:7 Estu do en vi timo antaux la Eternulo, agadu singarde; cxar cxe la Eternulo, nia Dio, ne ekzistas maljusteco, nek personfavorado, nek akceptado de subacxetoj.
19:8 Ankaux en Jerusalem Jehosxafat starigis virojn el la Levidoj, pastroj,  kaj cxefoj de patrodomoj de Izrael, por jugxado antaux la Eternulo kaj por jugxaj disputoj. Kaj ili revenis al Jerusalem.
19:9 Kaj li ordonis al ili jene:Tiele agu en timo antaux la Eternulo, en fideleco kaj kun pura koro:
19:10 en cxiu jugxa disputo, kiu venos antaux vin de viaj fratoj, kiuj logxas en siaj urboj, cxu pri afero de sango, cxu pri religia preskribo, ordono,  legxoj, aux decidoj, klarigu al ili, por ke ili ne kulpigxu antaux la Eternulo kaj por ke ne falu kolero sur vin kaj sur viajn fratojn; tiel agu,  tiam vi ne farigxos kulpaj.
19:11 Kaj jen la cxefpastro Amarja estas super vi en cxiu afero koncernanta la Eternulon, kaj Zebadja, filo de Isxmael, la princo el la domo de Jehuda,  en cxiu afero koncernanta la regxon, kaj la Levidojn vi havas antaux vi kiel oficistojn. Tenu vin forte kaj agadu, kaj la Eternulo estos kun la bonulo.
20:1 Post tio la Moabidoj kaj la Amonidoj, kaj kun ili ankaux najbaroj de la Amonidoj, iris milite kontraux Jehosxafaton.
20:2 Kaj oni venis kaj raportis al Jehosxafat, dirante:Venis kontraux vin granda multo da homoj de trans la maro, el Sirio; kaj jen ili nun estas en HXacacon-Tamar, tio estas en En-Gedi.
20:3 Jehosxafat ektimis, kaj decidis turni sin al la Eternulo. Kaj li proklamis faston en la tuta Judujo.
20:4 Kaj kunvenis la Judoj, por peti la Eternulon; el cxiuj urboj de Judujo ili venis, por peti la Eternulon.
20:5 Jehosxafat starigxis inter la komunumo de Judujo kaj Jerusalem en la domo de la Eternulo, antaux la nova korto.
20:6 Kaj li diris:Ho Eternulo, Dio de niaj patroj! Vi estas ja Dio en la cxielo, kaj Vi regas super cxiuj regnoj de la nacioj, en Via mano estas forto kaj potenco, kaj neniu povas kontrauxstari al Vi.
20:7 Vi, nia Dio, forpelis ja la logxantojn de cxi tiu lando antaux Via popolo Izrael, kaj donis gxin al la idaro de Abraham, Via amanto, por cxiam.
20:8 Kaj ili enlogxigxis en gxi, kaj konstruis por Vi en gxi sanktejon al Via nomo, dirante:
20:9 Se venos sur nin malfelicxo, glavo, puno, pesto, aux malsato, tiam ni starigxos antaux cxi tiu domo kaj antaux Vi, cxar Via nomo estas en cxi tiu domo, kaj ni vokos al Vi el nia mizero, kaj Vi auxdos kaj helpos.
20:10 Kaj nun jen la Amonidoj kaj la Moabidoj kaj la logxantoj de la monto Seir, tra kies lando Vi ne permesis al la Izraelidoj iri, kiam ili iris el la lando Egipta, sed ili devis iri preter kaj ne ekstermi ilin-
20:11 jen ili repagas al ni, venante, por elpeli nin el Via heredajxo, kiun Vi donis al ni.
20:12 Ho nia Dio, cxu Vi ne jugxos ilin? cxar ni ne havas forton kontraux cxi tiu granda homamaso, kiu venis kontraux nin, kaj ni ne scias, kion ni devas fari, sed al Vi sin turnas niaj okuloj.
20:13 Kaj cxiuj Judoj staris antaux la Eternulo, ankaux iliaj infanoj,  edzinoj, kaj filoj.
20:14 Tiam sur Jahxaziel, filo de Zehxarja, filo de Benaja, filo de Jeiel,  filo de Matanja, Levido el la idoj de Asaf, aperis la spirito de la Eternulo meze de la komunumo;
20:15 kaj li diris:Auxskultu, cxiuj Judoj kaj logxantoj de Jerusalem kaj regxo Jehosxafat! Tiele diras al vi la Eternulo:Ne timu kaj ne sentu teruron antaux cxi tiu granda homamaso, cxar la milito estas ne kontraux vi, sed kontraux Dio.
20:16 Morgaux malsupreniru sur ilin:jen ili supreniras sur la altajxon de Cic, kaj vi trovos ilin en la fino de la valo, antaux la dezerto Jeruel.
20:17 Ne vi devas batali cxi tiun fojon:starigxu, staru, kaj rigardu la savon, kiun la Eternulo sendas al vi, ho Judujo kaj Jerusalem. Ne timu kaj ne sentu teruron:morgaux eliru kontraux ilin, kaj la Eternulo estos kun vi.
20:18 Tiam Jehosxafat klinigxis vizagxaltere, kaj cxiuj Judoj kaj logxantoj de Jerusalem jxetis sin antaux la Eternulo, por adorklinigxi antaux la Eternulo.
20:19 Kaj levigxis la Levidoj el la Kehatidoj kaj el la Korahxidoj, por ekkanti gloron al la Eternulo, Dio de Izrael, per lauxta vocxo alten.
20:20 Ili levigxis frue matene kaj eliris al la dezerto de Tekoa; kaj kiam ili eliris, starigxis Jehosxafat, kaj diris:Auxskultu min, ho Judoj kaj logxantoj de Jerusalem! kredu je la Eternulo, via Dio, kaj havu fidon; kredu je Liaj profetoj, kaj vi havos sukceson.
20:21 Kaj li konsiligxis kun la popolo, kaj li starigis kantistojn al la Eternulo, ke ili glorkantu en sankta ornamo, irante antaux la armitoj, kaj parolu:Gloru la Eternulon, cxar eterna estas Lia favorkoreco.
20:22 Kaj en la tempo, kiam ili komencis gxojkrii kaj glorkanti, la Eternulo starigis embuskon kontraux la Amonidoj, Moabidoj, kaj Seiranoj, kiuj venis kontraux Judujon, kaj ili estis batitaj.
20:23 Kaj starigxis la Amonidoj kaj Moabidoj kontraux la logxantoj de la monto Seir, por pereigi kaj ekstermi; kaj kiam ili finis kun la logxantoj de Seir, ili komencis ekstermi unu la alian.
20:24 Kiam la Judoj venis sur la observejon en la dezerto kaj turnis sin al la homamaso, ili ekvidis kadavrojn, kiuj falis sur la teron, kaj neniu savigxis.
20:25 Kaj venis Jehosxafat kaj lia popolo, por preni la militakirajxon; kaj ili trovis cxe ili multe da havajxo, vestoj, kaj multekostaj objektoj, kaj prenis al si tiom, ke ili ne povis porti. Kaj dum tri tagoj ili forprenadis la militakirajxon, cxar estis tre multe da gxi.
20:26 En la kvara tago ili kolektigxis en la Valo de Beno, cxar tie ili benis la Eternulon; pro tio oni donis al tiu loko la nomon Valo de Beno gxis la nuna tago.
20:27 Kaj cxiuj Judoj kaj Jerusalemanoj, kun Jehosxafat antauxe, iris returne, por reiri kun gxojo en Jerusalemon; cxar la Eternulo donis al ili gxojon pri iliaj malamikoj.
20:28 Kaj ili venis en Jerusalemon kun psalteroj, harpoj, kaj trumpetoj, al la domo de la Eternulo.
20:29 Kaj timo antaux Dio venis sur cxiujn regnojn de la landoj, kiam ili auxdis, ke la Eternulo militis kontraux la malamikoj de Izrael.
20:30 Kaj trankviligxis la regno de Jehosxafat; kaj lia Dio donis al li trankvilecon cxirkauxe.
20:31 Jehosxafat regxis super Judujo; la agxon de tridek kvin jaroj li havis,  kiam li farigxis regxo, kaj dudek kvin jarojn li regxis en Jerusalem. La nomo de lia patrino estis Azuba, filino de SXilhxi.
20:32 Li iradis laux la vojo de sia patro Asa kaj ne deturnigxis de gxi,  agante tiel, kiel placxas al la Eternulo.
20:33 Tamen la altajxoj ne estis forigitaj, kaj la popolo ankoraux ne turnis forte sian koron al Dio de gxiaj patroj.
20:34 La cetera historio de Jehosxafat, la unua kaj la lasta, estas priskribita en la kroniko de Jehu, filo de HXanani, kiu estas enigita en la libron de la regxoj de Izrael.
20:35 Poste Jehosxafat, regxo de Judujo, amikigxis kun Ahxazja, regxo de Izrael, kiu agadis malpie.
20:36 Li kunigxis kun li, por fari sxipojn, irontajn en Tarsxisxon. Kaj li konstruis sxipojn en Ecjon-Geber.
20:37 Tiam Eliezer, filo de Dodava, el Maresxa, eldiris profetajxon pri Jehosxafat jene:Pro tio, ke vi kunigxis kun Ahxazja, la Eternulo disbatis viajn aferojn. Kaj la sxipoj rompigxis kaj ne povis iri en Tarsxisxon.
21:1 Jehosxafat ekdormis kun siaj patroj, kaj oni enterigis lin kun liaj patroj en la urbo de David. Kaj anstataux li ekregxis lia filo Jehoram.
21:2 Li havis fratojn, filojn de Jehosxafat:Azarja, Jehxiel, Zehxarja,  Azarjahu, Mihxael, kaj SXefatja. CXiuj ili estis filoj de Jehosxafat, regxo de Judujo.
21:3 Ilia patro donis al ili multe da donacoj, argxenton, oron,  multekostajxojn, kaj fortikigitajn urbojn en Judujo; sed la regnon li donis al Jehoram, cxar li estis la unuenaskito.
21:4 Kiam Jehoram estrigxis super la regno de sia patro kaj fortigxis, li mortigis per glavo cxiujn siajn fratojn kaj ankaux kelkajn el la eminentuloj de Izrael.
21:5 La agxon de tridek du jaroj havis Jehoram, kiam li farigxis regxo, kaj ok jarojn li regxis en Jerusalem.
21:6 Li iradis laux la vojo de la regxoj de Izrael, kiel faris la domo de Ahxab, cxar filino de Ahxab estis lia edzino, kaj li faradis malbonon antaux la Eternulo.
21:7 Tamen la Eternulo ne volis pereigi la domon de David, pro la interligo,  kiun Li faris kun David, kaj cxar Li promesis doni lumilon al li kaj al liaj filoj por cxiam.
21:8 En lia tempo la Edomidoj defalis de Judujo kaj starigis super si regxon.
21:9 Tiam Jehoram kun siaj militestroj kaj kun cxiuj siaj cxaroj eliris; kaj li levigxis nokte, kaj venkobatis la Edomidojn, kiuj estis cxirkaux li, kaj la cxarestrojn.
21:10 Tamen la Edomidoj restis defalintaj de Judujo gxis la nuna tago. En la sama tempo ankaux Libna defalis de li, cxar li forlasis la Eternulon, Dion de liaj patroj.
21:11 Li ankaux arangxis altajxojn sur la montoj de Judujo, li malcxastigis la logxantojn de Jerusalem kaj delogis Judujon.
21:12 Kaj venis al li letero de la profeto Elija, en kiu estis skribite:Tiele diras la Eternulo, Dio de via patro David:Pro tio, ke vi ne iradis laux la vojoj de via patro Jehosxafat, kaj laux la vojoj de Asa, regxo de Judujo,
21:13 sed vi iradis laux la vojo de la regxoj de Izrael, kaj malcxastigis Judujon kaj la logxantojn de Jerusalem, kiel malcxastigis la domo de Ahxab,  kaj ecx viajn fratojn, la domon de via patro, kiuj estis pli bonaj ol vi, vi mortigis:
21:14 pro tio jen la Eternulo frapos per granda plago vian popolon, viajn filojn, viajn edzinojn, kaj vian tutan havajxon;
21:15 kaj vi mem havos grandan malsanon, malsanon en viaj internajxoj tian,  ke pro la malsano elfalados viaj internajxoj cxiutage.
21:16 Kaj la Eternulo ekscitis kontraux Jehoram la spiriton de la Filisxtoj,  kaj de la Araboj, kiuj logxis apude de la Etiopoj;
21:17 kaj ili iris kontraux Judujon kaj penetris en gxin, kaj forprenis la tutan havajxon, kiu trovigxis en la regxa domo, ankaux liajn filojn kaj liajn edzinojn; kaj restis cxe li neniu filo, krom lia plej juna filo Jehoahxaz.
21:18 Kaj post cxio cxi tio la Eternulo frapis liajn internajxojn per nesanigebla malsano.
21:19 Kaj tio dauxris de tago al tago; kaj kiam finigxis du jaroj, liaj internajxoj eliris de li kune kun lia malsano, kaj li mortis en grandaj doloroj; kaj lia popolo ne faris al li brulon, kiel la bruloj por liaj patroj.
21:20 La agxon de tridek du jaroj li havis, kiam li farigxis regxo, kaj ok jarojn li regxis en Jerusalem; li foriris ne estimata, kaj oni enterigis lin en la urbo de David, sed ne en la tomboj de la regxoj.
22:1 La logxantoj de Jerusalem ekregxigis lian plej junan filon Ahxazja anstataux li, cxar cxiujn pli agxajn mortigis la tacxmento, kiu venis kun la Araboj en la tendaron. Kaj ekregxis Ahxazja, filo de Jehoram, regxo de Judujo.
22:2 La agxon de kvardek du jaroj havis Ahxazja, kiam li farigxis regxo, kaj unu jaron li regxis en Jerusalem. La nomo de lia patrino estis Atalja, filino de Omri.
22:3 Li ankaux iradis laux la vojoj de la domo de Ahxab, cxar lia patrino estis lia konsilantino por malbonagi.
22:4 Li faradis malbonon antaux la Eternulo, kiel la domo de Ahxab, cxar ili estis liaj konsilantoj post la morto de lia patro, por pereigi lin.
22:5 Ankaux ilian konsilon li sekvis, kaj iris kun Jehoram, filo de Ahxab,  milite kontraux HXazaelon, regxon de Sirio, al Ramot en Gilead. Kaj la Sirianoj vundis Jehoramon.
22:6 Kaj li revenis, por kuraci sin en Jizreel de la vundoj, kiujn oni faris al li en Ramot, kiam li batalis kontraux HXazael, regxo de Sirio. Kaj Azarja,  filo de Jehoram, regxo de Judujo, iris por viziti Jehoramon, filon de Ahxab,  en Jizreel, cxar cxi tiu estis malsana.
22:7 Sed de Dio estis destinita pereo por Ahxazja per tio, ke li venis al Jehoram:post sia veno li eliris kun Jehoram kontraux Jehun, filon de Nimsxi,  kiun la Eternulo sanktoleis, por ekstermi la domon de Ahxab.
22:8 Kiam Jehu faris jugxon sur la domo de Ahxab, li trovis la eminentulojn de Judujo kaj la filojn de la fratoj de Ahxazja, kiuj servis al Ahxazja, kaj li mortigis ilin.
22:9 Kaj li sercxis Ahxazjan, kaj oni kaptis lin, kiam li estis kasxita en Samario; kaj oni venigis lin al Jehu kaj mortigis lin kaj enterigis lin, cxar oni diris:Li estas filo de Jehosxafat, kiu strebis al la Eternulo per sia tuta koro. Kaj el la domo de Ahxazja restis neniu, kiu povus regxi.
22:10 Kiam Atalja, la patrino de Ahxazja, vidis, ke sxia filo mortis, sxi levigxis kaj ekstermis la tutan regxan idaron de la domo de Jehuda.
22:11 Sed Jehosxabeat, filino de la regxo, prenis Joasxon, filon de Ahxazja,  kaj sxtele elkondukis lin el inter la mortigataj filoj de la regxo kaj lokis lin kaj lian nutristinon en la cxambro de litoj; kaj kasxis lin Jehosxabeat,  filino de la regxo Jehoram kaj edzino de la pastro Jehojada (cxar sxi estis fratino de Ahxazja), for de Atalja, kaj cxi tiu lin ne mortigis.
22:12 Kaj li restis kasxita cxe ili en la domo de Dio dum ses jaroj; kaj Atalja regxis en la lando.
23:1 Sed en la sepa jaro kuragxis Jehojada kaj prenis al si en interligon la centestrojn Azarja, filo de Jerohxam, Isxmael, filo de Jehohxanan, Azarja,  filo de Obed, Maaseja, filo de Adaja, kaj Elisxafat, filo de Zihxri;
23:2 kaj ili rondiris en Judujo kaj kolektis la Levidojn el cxiuj urboj de Judujo kaj la cxefojn de patrodomoj en Izrael kaj venis en Jerusalemon.
23:3 Kaj la tuta anaro faris en la domo de Dio interligon kun la regxo. Kaj Jehojada diris al ili:Jen la filo de la regxo devas regxi, kiel diris la Eternulo pri la filoj de David.
23:4 Jenon vi devas fari:tiu triono de vi, kiu venas en sabato, el la pastroj kaj el la Levidoj, estu pordegistoj cxe la sojloj,
23:5 triono en la regxa domo, kaj triono cxe la Pordego de la Fundamento; la tuta popolo estu sur la kortoj de la domo de la Eternulo.
23:6 Neniu eniru en la domon de la Eternulo, krom la pastroj kaj la servantoj el la Levidoj; cxi tiuj povas eniri, cxar ili estas sanktigitaj; sed la tuta popolo faru gardon por la Eternulo.
23:7 Kaj la Levidoj cxirkauxu la regxon cxiuflanke, cxiu kun sia batalilo en la mano; kaj cxiun, kiu eniros en la domon, oni mortigu. Kaj estu apud la regxo, kiam li eniros aux eliros.
23:8 La Levidoj kaj cxiuj Judoj faris cxion, kion ordonis la pastro Jehojada;  kaj cxiu prenis siajn homojn, la sabate venantajn kun la sabate forirantaj,  cxar la pastro Jehojada ne forliberigis la lauxvicajn grupojn.
23:9 Kaj la pastro Jehojada disdonis al la centestroj la lancojn, sxildojn,  kaj mansxildojn de la regxo David, kiuj estis en la domo de Dio.
23:10 Kaj li starigis la tutan popolon, cxiun kun lia batalilo en la mano, de la dekstra flanko de la domo gxis la maldekstra flanko de la domo, cxe la altaro kaj cxe la domo, cxirkauxe de la regxo.
23:11 Kaj oni elkondukis la regxidon, metis sur lin la kronon kaj la ateston,  kaj proklamis lin regxo; Jehojada kaj liaj filoj sanktoleis lin, kaj diris:Vivu la regxo!
23:12 Kiam Atalja auxdis la bruon de la popolo, kuranta kaj gloranta la regxon, sxi iris al la popolo en la domon de la Eternulo.
23:13 Kaj sxi ekvidis, ke jen la regxo staras cxe la kolono apud la enirejo,  kaj la eminentuloj kaj la trumpetistoj apud la regxo, kaj la tuta popolo de la lando gxojas, kaj oni trumpetas per trumpetoj, kaj la kantistoj staras kun la muzikaj instrumentoj kaj glorkantas. Tiam Atalja dissxiris siajn vestojn,  kaj ekkriis:Konspiro, konspiro!
23:14 Tiam la pastro Jehojada elirigis la centestrojn, la estrojn de la militistaro, kaj diris al ili:Elkonduku sxin ekster la vicojn; kaj kiu sxin sekvos, tiun oni mortigu per glavo; cxar la pastro diris:Ne mortigu sxin en la domo de la Eternulo.
23:15 Kaj oni liberigis por sxi lokon, kaj sxi iris tra la enirejo de la Pordego de CXevaloj al la regxa domo, kaj tie oni sxin mortigis.
23:16 Kaj Jehojada faris interligon inter li, la tuta popolo, kaj la regxo,  ke ili estu popolo de la Eternulo.
23:17 Kaj la tuta popolo iris en la domon de Baal kaj gxin detruis; kaj liajn altarojn kaj bildojn ili disrompis, kaj Matanon, la pastron de Baal, ili mortigis antaux la altaroj.
23:18 Kaj Jehojada komisiis la oficojn en la domo de la Eternulo al la pastroj Levidoj, kiujn destinis David por la domo de la Eternulo, por faradi bruloferojn al la Eternulo, kiel estas skribite en la instruo de Moseo, kun gxojo kaj kantoj, laux la preskribo de David.
23:19 Kaj li starigis la pordegistojn cxe la pordegoj de la domo de la Eternulo, por ke neniu povu eniri, kiu pro io estas malpura.
23:20 Kaj li prenis la centestrojn kaj la potenculojn kaj la regantojn de la popolo kaj la tutan popolon de la lando, kaj li kondukis la regxon el la domo de la Eternulo; kaj ili trairis tra la supra pordego en la regxan domon, kaj ili sidigis la regxon sur la regna trono.
23:21 Kaj la tuta popolo de la lando gxojis, kaj la urbo estis trankvila. Sed Ataljan oni mortigis per glavo.
24:1 La agxon de sep jaroj havis Joasx, kiam li farigxis regxo, kaj kvardek jarojn li regxis en Jerusalem. La nomo de lia patrino estis Cibja, el Beer-  SXeba.
24:2 Joasx agadis bone antaux la Eternulo dum la tuta vivo de la pastro Jehojada.
24:3 Kaj Jehojada prenis por li du edzinojn, kaj li naskigis filojn kaj filinojn.
24:4 Post tio Joasx ekintencis renovigi la domon de la Eternulo.
24:5 Kaj li kunvokis la pastrojn kaj la Levidojn, kaj diris al ili:Iru en la urbojn de Judujo kaj kolektu de cxiuj Izraelidoj monon por riparadi la domon de via Dio cxiujare; kaj rapidu kun tiu afero. Sed la Levidoj ne rapidis.
24:6 Tiam la regxo alvokis Jehojadan, ilian cxefon, kaj diris al li:Kial vi ne postulas de la Levidoj, ke ili alportadu el Judujo kaj Jerusalem la imposton, kiun Moseo, la servanto de la Eternulo, kaj la komunumo de Izrael starigis por la tabernaklo de la interligo?
24:7 CXar la malpia Atalja kaj sxiaj filoj ruinigis la domon de Dio; kaj cxion, kio estis sanktigita por la domo de la Eternulo, ili uzis por la Baaloj.
24:8 Kaj la regxo ordonis, kaj oni faris unu keston kaj starigis gxin cxe la pordego de la domo de la Eternulo, ekstere.
24:9 Kaj oni proklamis en Judujo kaj en Jerusalem, ke oni alportadu al la Eternulo la imposton, kiun Moseo, servanto de Dio, starigis por la Izraelidoj en la dezerto.
24:10 Kaj ekgxojis cxiuj estroj kaj la tuta popolo, kaj ili alportis kaj jxetis en la keston, gxis gxi plenigxis.
24:11 Kaj cxiufoje, kiam oni alportis la keston per la Levidoj en la regxan oficejon, kaj oni vidis, ke estas multe da mono, venis skribisto de la regxo kaj komisiito de la cxefpastro, kaj ili malplenigis la keston, kaj poste oni reportis gxin kaj restarigis sur gxia loko. Tiel oni faradis cxiutage, kaj oni kolektis multe da mono.
24:12 Kaj la regxo kaj Jehojada donadis gxin al la farantoj de la laboroj en la domo de la Eternulo, kaj oni dungis sxtonhakistojn kaj cxarpentistojn, por renovigi la domon de la Eternulo, ankaux ferajxistojn kaj kuprajxistojn, por ripari la domon de la Eternulo.
24:13 Kaj la laboristoj laboris, kaj la afero antauxeniris per iliaj manoj;  kaj oni metis la domon de Dio en bonan staton, kaj oni gxin fortikigis.
24:14 Kiam ili finis, ili alportis la restintan monon al la regxo kaj al Jehojada; el tio oni faris vazojn por la domo de la Eternulo, vazojn por la servado kaj por la bruloferoj, kalikojn kaj aliajn vazojn orajn kaj argxentajn. Kaj oni alportadis bruloferojn en la domo de la Eternulo konstante, dum la tuta vivo de Jehojada.
24:15 Jehojada maljunigxis kaj atingis suficxan agxon, kaj li mortis; la agxon de cent tridek jaroj li havis, kiam li mortis.
24:16 Kaj oni enterigis lin en la urbo de David, kun la regxoj; cxar li faradis bonon en Izrael, por Dio kaj por Lia domo.
24:17 Post la morto de Jehojada venis la estroj de Judujo kaj klinigxis antaux la regxo; kaj li komencis obeadi ilin.
24:18 Kaj ili forlasis la domon de la Eternulo, Dio de iliaj patroj, kaj ili servadis al sanktaj stangoj kaj al idoloj; kaj ekscitigxis Lia kolero kontraux Judujo kaj kontraux Jerusalem pro cxi tiu ilia kulpo.
24:19 Li sendis al ili profetojn, por revenigi ilin al la Eternulo; kaj ili admonis ilin, sed cxi tiuj ne atentis.
24:20 La spirito de Dio venis sur Zehxarjan, filon de la pastro Jehojada, kaj li starigxis antaux la popolo, kaj diris al ili:Tiele diras Dio:Kial vi malobeas la ordonojn de la Eternulo? Vi ne havos sukceson, cxar vi forlasis la Eternulon, kaj tial Li vin forlasis.
24:21 Ili faris konspiron kontraux li, kaj sxtonmortigis lin laux ordono de la regxo sur la korto de la domo de la Eternulo.
24:22 Kaj la regxo Joasx ne memoris la favorkorajxon, kiun lia patro Jehojada faris al li, kaj li mortigis lian filon. CXi tiu, mortante, diris:La Eternulo vidu, kaj punu.
24:23 Post paso de unu jaro eliris kontraux lin la militistaro de Sirio; kaj ili eniris en Judujon kaj Jerusalemon kaj ekstermis el la popolo cxiujn estrojn de la popolo; kaj la tutan militakirajxon ili sendis al la regxo de Damasko.
24:24 Kun nemulte da homoj venis la militistaro de Sirio; tamen la Eternulo transdonis en ilian manon la militistaron multe pli grandan, pro tio, ke cxi tiuj forlasis la Eternulon, Dion de iliaj patroj. Kaj sur Joasx ili faris jugxon.
24:25 Kiam ili foriris de li, lasinte lin en grava malsano, liaj servantoj faris konspiron kontraux li pro la sango de la filoj de Jehojada, la pastro,  kaj ili mortigis lin sur lia lito, kaj li mortis. Kaj oni enterigis lin en la urbo de David, sed oni ne enterigis lin en la regxaj tomboj.
24:26 La konspirintoj kontraux li estis:Zabad, filo de la Amonidino SXimeat,  kaj Jehozabad, filo de la Moabidino SXimrit.
24:27 Pri liaj filoj, pri la multo da mono, kiu estis kolektita sub li, kaj pri la riparado de la domo de Dio, estas skribite en la komentario en la libro de la regxoj. Kaj anstataux li ekregxis lia filo Amacja.
25:1 La agxon de dudek kvin jaroj havis Amacja, kiam li farigxis regxo, kaj dudek naux jarojn li regxis en Jerusalem. La nomo de lia patrino estis Jehoadan, el Jerusalem.
25:2 Li agadis bone antaux la Eternulo, tamen ne el plena koro.
25:3 Kiam lia regxado fortikigxis, li mortigis siajn servantojn, kiuj mortigis la regxon, lian patron.
25:4 Sed iliajn filojn li ne mortigis, cxar tiel estas skribite en la instruo, en la libro de Moseo, kie la Eternulo ordonis, dirante:Ne devas morti patroj pro la infanoj, kaj infanoj ne devas morti pro la patroj, sed cxiu devas morti pro sia peko.
25:5 Amacja kunvenigis la Judojn, kaj starigis ilin laux patrodomoj, laux milestroj kaj centestroj, cxiujn Jehudaidojn kaj Benjamenidojn; kaj li kalkulis ilin, la havantajn la agxon de dudek jaroj kaj pli, kaj li trovis,  ke ili prezentas la nombron de tricent mil viroj elektitaj, povantaj iri en militon kaj teni lancon kaj sxildon.
25:6 Kaj li dungis de Izrael cent mil bravajn militistojn pro cent kikaroj da argxento.
25:7 Sed homo de Dio venis al li, kaj diris:Ho regxo, ne iru kun vi la militistaro de Izrael, cxar la Eternulo ne estas kun Izrael, kun cxiuj idoj de Efraim;
25:8 sed iru vi sola, agu kuragxe en la milito; alie Dio faligos vin antaux la malamiko, cxar Dio havas la forton, por helpi kaj por faligi.
25:9 Kaj Amacja diris al la homo de Dio:Kion do oni faru kun la cent kikaroj,  kiujn mi donis al la militistoj de Izrael? La homo de Dio respondis:La Eternulo povas doni al vi pli ol tio.
25:10 Tiam Amacja apartigis la militistojn, kiuj venis al li el la lando de Efraim, ke ili iru al sia loko. Kaj forte ekflamis ilia kolero kontraux Judujo, kaj ili reiris al sia loko kun kolero.
25:11 Kaj Amacja havis la kuragxon kaj kondukis sian popolon kaj iris en la Valon de Salo; kaj li mortigis el la Seiranoj dek mil;
25:12 kaj dek mil vivantajn la Judoj prenis en kaptitecon kaj kondukis ilin sur la supron de roko, kaj jxetis ilin malsupren de la supro de la roko tiel,  ke cxiuj dishakigxis.
25:13 Sed la militistoj, kiujn Amacja sendis returne, por ke ili ne iru kun li en la militon, kuris en la urbojn de Judujo, de Samario gxis Bet-HXoron,  kaj mortigis tie tri mil homojn, kaj kaptis multe da rabakirajxo.
25:14 Kiam Amacja revenis post la venkobato de la Edomidoj, li alportis la diojn de la Seiranoj kaj starigis ilin al si kiel diojn, kaj antaux ili li adorklinigxis kaj al ili li incensis.
25:15 Tiam ekflamis la kolero de la Eternulo kontraux Amacja, kaj Li sendis al li profeton, kaj cxi tiu diris al li:Kial vi turnas vin al la dioj de la popolo, kiuj ne savis sian popolon kontraux via mano?
25:16 Kaj dum li estis parolanta al li, la regxo diris al li:CXu oni faris vin konsilisto de la regxo? cxesu, cxar alie oni vin mortigos. Tiam la profeto cxesis, kaj diris:Mi scias, ke Dio decidis pereigi vin; cxar vi tion faris kaj vi ne auxskultis mian konsilon.
25:17 Amacja, regxo de Judujo, konsiligxis, kaj sendis al Joasx, filo de Jehoahxaz, filo de Jehu, regxo de Izrael, por diri:Venu, ni komparu niajn fortojn.
25:18 Tiam Joasx, regxo de Izrael, sendis al Amacja, regxo de Judujo, por diri:La prunelo sur Lebanon sendis al la cedro sur Lebanon, por diri:Donu vian filinon al mia filo kiel edzinon. Sed preteriris sovagxa besto de Lebanon kaj dispremis per la piedoj la prunelon.
25:19 Vi diras al vi:Jen mi venkobatis la Edomidojn; kaj via koro fierigxis kaj sercxas gloron. Sidu nun hejme; kial vi volas entrepreni aferon malfelicxan, ke vi falu kaj kun vi ankaux Judujo?
25:20 Sed Amacja ne obeis; cxar tio estis de Dio, por transdoni ilin en manojn pro tio, ke ili turnis sin al la dioj de Edom.
25:21 Kaj eliris Joasx, regxo de Izrael, kaj ili komparis siajn fortojn, li kaj Amacja, regxo de Judujo, en Bet-SXemesx, kiu estas en Judujo.
25:22 Kaj la Judoj estis venkobatitaj de la Izraelidoj, kaj ili diskuris cxiu al sia tendo.
25:23 Kaj Amacjan, regxon de Judujo, filon de Joasx, filo de Jehoahxaz,  kaptis Joasx, regxo de Izrael, en Bet-SXemesx, kaj venigis lin en Jerusalemon; kaj li detruis la muregon de Jerusalem, de la Pordego de Efraim gxis la Pordego Angula, sur la spaco de kvarcent ulnoj.
25:24 Kaj li prenis la tutan oron kaj argxenton, kaj cxiujn vazojn, kiuj trovigxis en la domo de Dio cxe Obed-Edom, kaj la trezorojn de la regxa domo,  kaj ankaux garantiulojn, kaj li reiris en Samarion.
25:25 Kaj Amacja, filo de Joasx, regxo de Judujo, vivis post la morto de Joasx, filo de Jehoahxaz, regxo de Izrael, ankoraux dek kvin jarojn.
25:26 La cetera historio de Amacja, la unua kaj la lasta, estas priskribita en la libro de la regxoj de Judujo kaj de Izrael.
25:27 De la tempo, kiam Amacja deturnis sin de la Eternulo, oni faris kontraux li konspiron en Jerusalem, kaj li forkuris en Lahxisxon. Sed oni sendis post li en Lahxisxon, kaj tie oni lin mortigis.
25:28 Kaj oni venigis lin sur cxevaloj kaj enterigis lin kun liaj patroj en la urbo de Judujo.
26:1 Kaj la tuta Juda popolo prenis Uzijan, kiu havis la agxon de dek ses jaroj, kaj faris lin regxo anstataux lia patro Amacja.
26:2 Li prikonstruis Elaton kaj revenigis gxin al Judujo, post kiam la regxo ekdormis kun siaj patroj.
26:3 La agxon de dek ses jaroj havis Uzija, kiam li farigxis regxo, kaj kvindek du jarojn li regxis en Jerusalem. La nomo de lia patrino estis Jehxolja, el Jerusalem.
26:4 Li agadis bone antaux la Eternulo, tiel same, kiel agadis lia patro Amacja.
26:5 Li turnadis sin al Dio en la tempo de Zehxarja, la kompetentulo en Diaj vizioj; kaj en tiu tempo, kiam li turnadis sin al la Eternulo, Dio donadis al li sukceson.
26:6 Li eliris kaj militis kontraux la Filisxtoj; li detruis la muregon de Gat, la muregon de Jabne, kaj la muregon de Asxdod; kaj li konstruis urbojn en la regiono de Asxdod kaj en Filisxtujo.
26:7 Kaj Dio helpis al li kontraux la Filisxtoj, kaj kontraux la Araboj, kiuj logxis en Gur-Baal, kaj kontraux la Meunoj.
26:8 Kaj la Amonidoj donis al Uzija donacojn, kaj lia nomo farigxis fama gxis la limo de Egiptujo, cxar li estis tre forta.
26:9 Uzija konstruis turojn en Jerusalem super la Pordego Angula, super la Pordego de la Valo, kaj super la angulo, kaj fortikigis ilin.
26:10 Li konstruis ankaux turojn en la dezerto kaj elhakis multe da putoj,  cxar li havis multe da brutoj sur la malaltajxo kaj sur la ebenajxo; li havis ankaux terkultivistojn kaj vinberistojn sur la montoj kaj kreskotauxgaj lokoj, cxar li estis amanto de la tero.
26:11 Uzija havis militistaron, kapablan por bataloj, elirantan en militon per tacxmentoj, laux la nombro, kalkulita de la skribisto Jeiel kaj de la inspektisto Maaseja, sub kontrolo de HXananja, el la altranguloj de la regxo.
26:12 La tuta nombro de la cxefoj de patrodomoj, el la bravaj militistoj,  estis du mil sescent;
26:13 kaj sub ilia regado estis militistaro el tricent sep mil kvincent povantaj fari militon kun batalkapableco, por helpi al la regxo kontraux la malamiko.
26:14 Kaj Uzija pretigis por ili, por la tuta militistaro, sxildojn, lancojn,  kaskojn, kirasojn, pafarkojn, kaj sxtonojn por sxtonjxetiloj.
26:15 Kaj li faris en Jerusalem masxinojn, elpensitajn de specialistoj, por ke ili trovigxu sur la turoj kaj sur la anguloj, por jxetadi sagojn kaj grandajn sxtonojn. Kaj lia nomo farigxis fama malproksime, cxar li mirinde arangxis al si helpon, gxis li farigxis potenca.
26:16 Sed kiam li farigxis potenca, lia koro fierigxis tiel, ke li malbonigxis. Li krimis kontraux la Eternulo, lia Dio, kaj li eniris en la templon de la Eternulo, por incensi sur la altaro de incensado.
26:17 Kaj eniris post li la pastro Azarja, kaj kun li okdek pastroj de la Eternulo, kuragxuloj;
26:18 kaj ili starigxis kontraux la regxo Uzija, kaj diris al li:Ne vi,  Uzija, devas incensi al la Eternulo, sed incensi devas la pastroj, idoj de Aaron, sanktigitaj; eliru el la sanktejo, cxar vi faris krimon, kaj tio ne estos por vi honora antaux Dio, la Eternulo.
26:19 Tiam Uzija ekkoleris, kaj en la mano li tenis incensilon, por incensi.  Sed kiam li ekkoleris kontraux la pastroj, lepro aperis sur lia frunto,  antaux la pastroj en la domo de la Eternulo, apud la altaro de incensado.
26:20 Kiam sin turnis al li la cxefpastro Azarja kaj cxiuj pastroj, ili ekvidis, ke li havas lepron sur la frunto. Kaj ili rapide elkondukis lin de tie, kaj ankaux li mem rapidis eliri, cxar la Eternulo lin frapis.
26:21 Kaj la regxo Uzija restis lepra gxis la tago de sia morto, kaj li logxis en izolita domo de leprulo; cxar li estis forigita for de la domo de la Eternulo. Kaj lia filo Jotam estis cxefo de la regxa domo kaj regis la popolon de la lando.
26:22 La ceteran historion de Uzija, la unuan kaj la lastan, priskribis la profeto Jesaja, filo de Amoc.
26:23 Kaj Uzija ekdormis kun siaj patroj, kaj oni enterigis lin kun liaj patroj sur la kampo de la tomboj de la regxoj; cxar oni diris:Li estas leprulo. Kaj anstataux li ekregxis lia filo Jotam.
27:1 La agxon de dudek kvin jaroj havis Jotam, kiam li farigxis regxo, kaj dek ses jarojn li regxis en Jerusalem. La nomo de lia patrino estis Jerusxa,  filino de Cadok.
27:2 Li agadis bone antaux la Eternulo, tiel same, kiel agadis lia patro Uzija; sed li ne eniris en la templon de la Eternulo; kaj la popolo cxiam ankoraux pekadis.
27:3 Li konstruis la supran pordegon de la domo de la Eternulo, kaj cxe la muro de Ofel li multe konstruis.
27:4 Li konstruis ankaux urbojn sur la monto de Jehuda, kaj en la arbaroj li konstruis kastelojn kaj turojn.
27:5 Li militis kontraux la regxo de la Amonidoj kaj venkis ilin; kaj la Amonidoj donis al li en tiu jaro cent kikarojn da argxento, dek mil kor�ojn da tritiko, kaj dek mil da hordeo. Tion saman donis al li la Amonidoj ankaux en la dua jaro kaj en la tria.
27:6 Jotam farigxis potenca, cxar li bone arangxis siajn vojojn antaux la Eternulo, sia Dio.
27:7 La cetera historio de Jotam, cxiuj liaj militoj kaj liaj vojoj, estas priskribitaj en la libro de la regxoj de Izrael kaj Judujo.
27:8 La agxon de dudek kvin jaroj li havis, kiam li farigxis regxo, kaj dek ses jarojn li regxis en Jerusalem.
27:9 Kaj Jotam ekdormis kun siaj patroj, kaj oni enterigis lin en la urbo de David. Kaj anstataux li ekregxis lia filo Ahxaz.
28:1 La agxon de dudek jaroj havis Ahxaz, kiam li farigxis regxo, kaj dek ses jarojn li regxis en Jerusalem; kaj li ne agadis bone antaux la Eternulo, kiel lia patro David.
28:2 Li iradis laux la vojoj de la regxoj de Izrael, kaj li ecx faris fanditajn statuojn de Baaloj;
28:3 li incensadis en la valo de la filo de Hinom, li bruligis siajn filojn per fajro, simile al la abomenindajxoj de la nacioj, kiujn la Eternulo forpelis de antaux la Izraelidoj;
28:4 li oferadis kaj incensadis sur la altajxoj kaj sur la montetoj kaj sub cxiu verda arbo.
28:5 Kaj la Eternulo, lia Dio, transdonis lin en la manon de la regxo de Sirio, kaj ili venkobatis lin, prenis de li multe da kaptitoj kaj forkondukis en Damaskon. Ankaux en la manon de la regxo de Izrael li estis transdonita,  kaj cxi tiu faris al li grandan baton.
28:6 Pekahx, filo de Remalja, mortigis el la Judoj cent dudek mil en unu tago, kiuj cxiuj estis homoj bravaj-pro tio, ke ili forlasis la Eternulon,  Dion de iliaj patroj.
28:7 Kaj Zihxri, fortulo el la Efraimidoj, mortigis Maasejan, filon de la regxo, kaj Azrikamon, la palacestron, kaj Elkanan, la duan post la regxo.
28:8 Kaj la Izraelidoj forkaptis de siaj fratoj ducent mil virinojn, filojn,  kaj filinojn, kaj ankaux multe da rabajxo ili prenis de ili kaj venigis la rabajxon en Samarion.
28:9 Tie estis profeto de la Eternulo kun la nomo Oded. Li eliris antaux la militistaron, kiu venis al Samario, kaj diris al ili:Jen pro la kolero de la Eternulo, Dio de viaj patroj, kontraux la Judoj, Li transdonis ilin en viajn manojn, kaj vi mortigis ilin kun tia furiozo, ke tio atingis la cxielon.
28:10 Nun la logxantojn de Judujo kaj Jerusalem vi intencas subigi al vi kiel sklavojn kaj sklavinojn. Sed per tio vi farigxos ja kulpaj antaux la Eternulo, via Dio.
28:11 Auxskultu do min, kaj redonu la kaptitojn, kiujn vi prenis el viaj fratoj, cxar ekscitigxis kontraux vi la flamo de kolero de la Eternulo.
28:12 Tiam levigxis kelkaj el la cxefoj de la Efraimidoj, Azarja, filo de Jehohxanan, Berehxja, filo de Mesxilemot, Jehxizkija, filo de SXalum, kaj Amasa, filo de HXadlaj, kontraux tiuj, kiuj venis el la militistaro,
28:13 kaj diris al ili:Ne konduku cxi tien la kaptitojn, cxar novan nian kulpon antaux la Eternulo vi intencas aldoni al niaj pekoj kaj kulpoj; granda estas nia kulpo kaj la flama kolero kontraux Izrael.
28:14 Tiam la armitoj forlasis la kaptitojn kaj la rabitajxon antaux la estroj kaj la tuta komunumo.
28:15 Kaj levigxis la viroj, menciitaj laux iliaj nomoj, prenis la kaptitojn,  kaj cxiujn el iliaj nuduloj ili vestis per parto de la rabitajxo, vestis ilin, donis al ili sxuojn, donis al ili mangxi kaj trinki, sxmiris ilin per oleo, sidigis sur azenoj cxiujn senfortulojn, forkondukis ilin en Jerihxon,  la urbon de Palmoj, al iliaj fratoj; kaj ili mem revenis en Samarion.
28:16 En tiu tempo la regxo Ahxaz sendis al la regxoj de Asirio, ke ili helpu al li.
28:17 Ankaux la Edomidoj venis, venkobatis la Judojn, kaj forkaptis kaptitojn.
28:18 Ankaux la Filisxtoj invadis la urbojn de la malaltajxo kaj de la sudo de Judujo, kaj venkoprenis la urbojn Bet-SXemesx, Ajalon, Gederot, Sohxo kun gxiaj filinurboj, Timna kun gxiaj filinurboj, kaj Gimzo kun gxiaj filinurboj,  kaj enlogxigxis tie.
28:19 CXar la Eternulo humiligis Judujon pro Ahxaz, regxo de Izrael, kiu malcxastigis Judujon kaj krimis antaux la Eternulo.
28:20 Kaj venis kontraux lin Tiglat-Pileser, regxo de Asirio, kaj premis lin,  anstataux subteni lin;
28:21 cxar Ahxaz prirabis la domon de la Eternulo kaj la regxan domon kaj la eminentulojn, kaj donis al la regxo de Asirio, tamen tio ne helpis al li.
28:22 En la tempo de sia mizero li plue krimis kontraux la Eternulo, li, la regxo Ahxaz.
28:23 Kaj li alportadis oferojn al la dioj de la Damaskanoj, kiuj venkobatis lin, kaj li diris:La dioj de la regxoj de Sirio helpas al ili; tial mi oferados al ili, kaj ili helpos al mi. Sed ili kauxzis falon al li kaj al la tuta Izrael.
28:24 Kaj Ahxaz kolektis cxiujn vazojn de la domo de Dio kaj disbatis la vazojn de la domo de Dio, kaj li sxlosis la pordojn de la domo de la Eternulo, kaj faris al si altarojn en cxiuj anguloj de Jerusalem.
28:25 Kaj en cxiuj urboj de Judujo li faris altajxojn, por incensi al aliaj dioj, kaj li kolerigis la Eternulon, Dion de liaj patroj.
28:26 Lia cetera historio kaj lia tuta konduto, la antauxa kaj la lasta,  estas priskribitaj en la libro de la regxoj de Judujo kaj Izrael.
28:27 Kaj Ahxaz ekdormis kun sian patroj, kaj oni enterigis lin en la urbo,  en Jerusalem; cxar oni ne metis lin en la tombojn de la regxoj de Izrael. Kaj anstataux li ekregxis lia filoj HXizkija.
29:1 HXizkija farigxis regxo, havante la agxon de dudek kvin jaroj, kaj dudek naux jarojn li regxis en Jerusalem. La nomo de lia patrino estis Abija,  filino de Zehxarja.
29:2 Li agadis bone antaux la Eternulo, tiel same, kiel agadis lia patro David.
29:3 En la unua jaro de sia regxado, en la unua monato, li malsxlosis la pordojn de la domo de la Eternulo kaj riparis ilin.
29:4 Kaj li venigis la pastrojn kaj la Levidojn, kolektis ilin sur la placo orienta,
29:5 kaj diris al ili:Auxskultu min, ho Levidoj! nun vi sanktigu vin, kaj sanktigu la domon de la Eternulo, Dio de viaj patroj, kaj eljxetu la malpurajxon el la sanktejo.
29:6 CXar niaj patroj krimis, agadis malbone antaux la Eternulo, nia Dio,  forlasis Lin, forturnis sian vizagxon de la logxejo de la Eternulo, kaj turnis al gxi sian dorson.
29:7 Ili ankaux sxlosis la pordojn de la portiko, estingis la lucernojn,  incensojn ili ne incensis, kaj bruloferojn ili ne faris en la sanktejo al Dio de Izrael.
29:8 Kaj ekkoleris la Eternulo kontraux Judujo kaj Jerusalem; kaj Li elmetis ilin al teruro, ruinigo, kaj mokado, kiel vi vidas per viaj okuloj.
29:9 Kaj jen niaj patroj falis de glavo, kaj niaj filoj, filinoj, kaj edzinoj estas pro tio en kaptiteco.
29:10 Nun mi intencas fari interligon kun la Eternulo, Dio de Izrael, por ke Li forigu de ni la flamon de Sia kolero.
29:11 Miaj infanoj, nun ne estu malzorgaj, cxar vin elektis la Eternulo, ke vi staru antaux Li, ke vi servu al Li, kaj ke vi estu por Li servantoj kaj incensantoj.
29:12 Tiam levigxis la Levidoj:Mahxat, filo de Amasaj, Joel, filo de Azarja,  el la Kehatidoj; kaj el la Merariidoj:Kisx, filo de Abdi, Azarja, filo de Jehalelel; kaj el la Gersxonidoj:Joahx, filo de Zima, kaj Eden, filo de Joahx;
29:13 kaj el la idoj de Elicafan:SXimri kaj Jeiel; kaj el la idoj de Asaf:Zehxarja kaj Matanja;
29:14 kaj el la idoj de Heman:Jehxiel kaj SXimei; kaj el la idoj de Jedutun:SXemaja kaj Uziel.
29:15 Kaj ili kolektis siajn fratojn kaj sanktigis sin; kaj ili eniris, laux la ordono de la regxo, konforme al la vortoj de la Eternulo, por purigi la domon de la Eternulo.
29:16 Kaj la pastroj eniris en la internon de la domo de la Eternulo, por purigi; kaj cxion malpuran, kion ili trovis en la templo de la Eternulo, ili elportis sur la korton de la domo de la Eternulo; kaj tion prenis la Levidoj,  por elporti eksteren, al la torento Kidron.
29:17 Ili komencis la sanktigadon en la unua tago de la unua monato, kaj en la oka tago de la monato ili eniris en la portikon de la Eternulo; ili sanktigis la domon de la Eternulo dum ok tagoj, kaj en la dek-sesa tago de la unua monato ili finis.
29:18 Kaj ili eniris internen al la regxo HXizkija, kaj diris:Ni purigis la tutan domon de la Eternulo, kaj la altaron de bruloferoj kaj cxiujn gxiajn vazojn, kaj la tablon de la panoj de propono kaj cxiujn gxiajn vazojn;
29:19 kaj cxiujn vazojn, kiujn la regxo Ahxaz dum sia regxado malpurigis per siaj krimoj, ni pretigis kaj sanktigis, kaj jen ili estas antaux la altaro de la Eternulo.
29:20 La regxo HXizkija levigxis frue matene, kunvenigis la estrojn de la urbo, kaj iris en la domon de la Eternulo.
29:21 Kaj ili alkondukis sep bovojn, sep virsxafojn, sep sxafidojn, kaj sep kaprojn, kiel pekoferon pro la regno, pro la sanktejo, kaj pro Judujo; kaj li ordonis al la Aaronidoj, la pastroj, fari bruloferon sur la altaro de la Eternulo.
29:22 Kaj oni bucxis la bovojn, kaj la pastroj prenis la sangon kaj aspergis la altaron; kaj oni bucxis la virsxafojn kaj aspergis per la sango la altaron; kaj oni bucxis la sxafidojn kaj aspergis per la sango la altaron.
29:23 Kaj oni alkondukis la propekajn kaprojn antaux la regxon kaj la komunumon, kaj ili metis siajn manojn sur ilin.
29:24 Kaj la pastroj ilin bucxis, kaj senpekigis per ilia sango la altaron,  por pekliberigi la tutan Izraelon; cxar pro la tuta Izrael, diris la regxo,  estas la brulofero kaj la pekofero.
29:25 Kaj li starigis la Levidojn en la domo de la Eternulo kun cimbaloj,  psalteroj, kaj harpoj, laux la preskribo de David, de Gad, la viziisto de la regxo, kaj de la profeto Natan; cxar de la Eternulo estis tiu preskribo per Liaj profetoj.
29:26 Kaj starigxis la Levidoj kun la instrumentoj de David, kaj la pastroj kun la trumpetoj.
29:27 Kaj HXizkija ordonis, ke oni faru la bruloferon sur la altaro. Kaj en la momento, kiam komencigxis la brulofero, komencigxis la kantado al la Eternulo, akompanata de trumpetoj kaj de instrumentoj de David, regxo de Izrael.
29:28 Kaj la tuta popolo adorklinigxis, kaj la kantado de la kantistoj kaj la trumpetado de la trumpetistoj dauxris gxis la fino de la brulofero.
29:29 Kiam la brulofero estis finita, la regxo, kaj cxiuj, kiuj trovigxis kun li, ekgenuis kaj adorklinigxis.
29:30 Kaj la regxo HXizkija kaj la estroj diris al la Levidoj, ke ili gloru la Eternulon per la vortoj de David kaj de la viziisto Asaf; kaj ili glorkantis kun gxojo, fleksis sin, kaj adorklinigxis.
29:31 Kaj HXizkija diris plue:Nun vi konsekris vin al la Eternulo; aliru kaj konduku bucxoferojn kaj dankoferojn al la domo de la Eternulo. Kaj la komunumo alkondukis bucxoferojn kaj dankoferojn kaj memvolajn bruloferojn.
29:32 La nombro de la bruloferoj, kiujn la komunumo alkondukis, estis:sepdek bovoj, cent virsxafoj, ducent sxafidoj; cxio cxi tio estis bruloferoj al la Eternulo.
29:33 Da konsekritaj estis:sescent bovoj kaj tri mil sxafoj.
29:34 Sed la nombro de la pastroj estis tro malgranda, kaj ili ne povis senfeligi cxiujn bruloferojn; tial helpis al ili iliaj fratoj, la Levidoj,  gxis la laboro estis finita kaj gxis la pastroj sin sanktigis; cxar la Levidoj estis pli fervoraj en la sinsanktigado, ol la pastroj.
29:35 Ankaux tre multe estis da bruloferoj, kun la sebo de pacoferoj kaj kun versxoferoj por la bruloferoj. Tiamaniere estis preta la servado en la domo de la Eternulo.
29:36 Kaj gxojis HXizkija kaj la tuta popolo pri tio, kion Dio pretigis por la popolo; cxar neatendita estis la afero.
30:1 HXizkija sendis al la tuta Izrael kaj Jehuda, li skribis ankaux leterojn al Efraim kaj Manase, ke ili venu en la domon de la Eternulo, en Jerusalemon,  por fari Paskon al la Eternulo, Dio de Izrael.
30:2 Kaj la regxo kaj liaj eminentuloj kaj la tuta komunumo en Jerusalem per konsiligxo decidis fari la Paskon en la dua monato;
30:3 cxar ili ne povis fari gxin en tiu tempo pro tio, ke la pastroj ne sanktigis sin en suficxa nombro kaj la popolo ne kolektigxis en Jerusalem.
30:4 La afero placxis al la regxo kaj al la tuta komunumo.
30:5 Kaj ili decidis proklami en la tuta lando de Izrael, de Beer-SXeba gxis Dan, ke oni venu fari Paskon al la Eternulo, Dio de Izrael, en Jerusalem;  cxar jam delonge oni ne faris gxin, kiel estas skribite.
30:6 Kaj ekiris kurieroj kun leteroj de la regxo kaj de liaj eminentuloj en la tutan landon de Izrael kaj Jehuda, kun jena ordono de la regxo:Ho idoj de Izrael, revenu al la Eternulo, Dio de Abraham, Isaak, kaj Izrael, kaj tiam Li revenos al la savigxintoj, kiuj restis cxe vi de la mano de la regxoj de Asirio.
30:7 Kaj ne estu kiel viaj patroj kaj viaj fratoj, kiuj krimis kontraux la Eternulo, Dio de iliaj patroj, kaj kiujn Li tial elmetis al ruinigo, kiel vi vidas.
30:8 Nun ne estu malmolnukaj kiel viaj patroj:donu la manon al la Eternulo,  kaj venu en Lian sanktejon, kiun Li sanktigis por cxiam, kaj servu al la Eternulo, via Dio, kaj Li deturnos de vi la flamon de Sia kolero.
30:9 CXar se vi revenos al la Eternulo, viaj fratoj kaj viaj filoj trovos favorkorecon cxe tiuj, kiuj ilin forkaptis, kaj povos reveni en cxi tiun landon; cxar kompatema kaj favorkora estas la Eternulo, via Dio, kaj Li ne deturnos de vi Sian vizagxon, se vi revenos al Li.
30:10 La kurieroj iris de urbo al urbo en la lando de Efraim kaj Manase kaj gxis la lando de Zebulun; sed oni ridis pri ili kaj mokis ilin.
30:11 Nur kelkaj el la Asxeridoj, Manaseidoj, kaj Zebulunidoj humiligxis, kaj venis en Jerusalemon.
30:12 Super Judujo estis la mano de Dio, por doni al ili unuanimecon, por plenumi la ordonon de la regxo kaj de la eminentuloj konforme al la vorto de la Eternulo.
30:13 Kaj kolektigxis en Jerusalem multe da popolo, por fari la feston de macoj en la dua monato, tre granda homamaso.
30:14 Kaj ili levigxis, kaj forigis la altarojn, kiuj estis en Jerusalem; kaj cxion, sur kio oni faradis incensadon, ili forigis kaj jxetis en la torenton Kidron.
30:15 Kaj ili bucxis la Paskon en la dek-kvara tago de la dua monato. La pastroj kaj la Levidoj hontis, kaj sanktigis sin kaj venigis la bruloferojn al la domo de la Eternulo.
30:16 Kaj ili staris sur siaj postenoj laux la preskribo, konforme al la instruo de Moseo, la homo de Dio. La pastroj aspergis per la sango el la manoj de la Levidoj.
30:17 CXar en la komunumo estis multaj, kiuj sin ne sanktigis, tial la Levidoj okupis sin per la bucxado de la Paskoj anstataux cxiu, kiu ne estis pura, por esti sanktigata al la Eternulo.
30:18 Multaj el la popolo, plejparte el Efraim, Manase, Isahxar, kaj Zebulun,  ne purigis sin; tamen ili mangxis la Paskon, ne konforme al la preskribo; sed HXizkija pregxis pri ili, dirante:La Eternulo, la bona, pardonu cxiun,
30:19 kiu pretigis sian koron, por turni sin al Dio, la Eternulo, Dio de liaj patroj, kvankam ne konforme al la sankta purigxo.
30:20 Kaj la Eternulo auxskultis HXizkijan kaj pardonis la popolon.
30:21 Kaj la Izraelidoj, kiuj trovigxis en Jerusalem, faris la feston de macoj dum sep tagoj en granda gxojo; kaj cxiutage la Levidoj kaj la pastroj glorkantis al la Eternulo per instrumentoj, difinitaj por glorado de la Eternulo.
30:22 Kaj HXizkija parolis afable al cxiuj Levidoj, kiuj distingigxis en la servado al la Eternulo. Kaj oni mangxis la festan mangxajxon dum sep tagoj,  alportante pacoferojn, kaj dankante la Eternulon, Dion de iliaj patroj.
30:23 Kaj la tuta komunumo interkonsiligxe decidis festi aliajn sep tagojn,  kaj ili pasigis la sep tagojn en gajeco.
30:24 CXar HXizkija, regxo de Judujo, donis por la popolo mil bovojn kaj sep mil sxafojn, kaj la eminentuloj donis al la popolo mil bovojn kaj dek mil sxafojn; kaj jam tre multaj el la pastroj sin sanktigis.
30:25 Kaj gxojis la tuta komunumo de la Judoj kaj la pastroj kaj la Levidoj,  kaj la tuta popolamaso, kiu venis de Izrael, kaj la aligentuloj, kiuj venis el la lando de Izrael kaj kiuj logxis en Judujo.
30:26 Kaj estis granda gxojo en Jerusalem; cxar de la tempo de Salomono, filo de David, regxo de Izrael, ne estis io simila en Jerusalem.
30:27 Kaj levigxis la pastroj kaj la Levidoj kaj benis la popolon; kaj auxskultita estis ilia vocxo, kaj venis ilia pregxo en Lian sanktan logxejon,  en la cxielon.
31:1 Kiam cxio cxi tio finigxis, cxiuj Izraelidoj, kiuj tie trovigxis, eliris en la urbojn de Judujo, kaj disrompis la statuojn, dishakis la sanktajn stangojn, kaj detruis la altajxojn kaj la altarojn en la tuta Judujo kaj en la regionoj de Benjamen, de Efraim, kaj de Manase, gxis plena ekstermo. Kaj reiris cxiuj Izraelidoj cxiu al sia posedajxo, al siaj urboj.
31:2 Kaj HXizkija starigis la grupojn de la pastroj kaj de la Levidoj laux ilia ordo, cxiun laux gxia destino, la pastrojn kaj la Levidojn por la bruloferoj kaj por la pacoferoj, por servado, por lauxdkantado kaj glorkantado, cxe la pordegoj de la tendaro de la Eternulo.
31:3 Kaj la regxo destinis parton el sia havajxo por bruloferoj:por la bruloferoj matenaj kaj vesperaj, por la bruloferoj sabataj, monatkomencaj,  kaj festaj, kiel estas skribite en la instruo de la Eternulo.
31:4 Kaj li ordonis al la popolo, kiu logxis en Jerusalem, donadi vivrimedojn al la pastroj kaj al la Levidoj, por ke ili povu fordoni sin al la instruo de la Eternulo.
31:5 Kiam cxi tiu ordono disvastigxis, la Izraelidoj alportis multe da unuaajxoj el greno, mosto, oleo, kaj mielo, kaj diversajn kampajn produktajxojn, kaj ankaux dekonajxojn el cxio ili multe alportis.
31:6 Kaj la Izraelidoj kaj la Judoj, kiuj logxis en la urboj de Judujo,  ankaux alportis dekonajxon el bovoj kaj sxafoj, kaj dekonajxon sanktan,  konsekritan al la Eternulo, ilia Dio; kaj ili amasigis grandajn amasojn.
31:7 En la tria monato oni komencis la arangxadon de la amasoj, kaj en la sepa monato oni finis.
31:8 Kiam HXizkija kaj la estroj venis kaj ekvidis la amasojn, ili benis la Eternulon kaj Lian popolon Izrael.
31:9 Kaj HXizkija demandis la pastrojn kaj la Levidojn pri la amasoj.
31:10 Kaj respondis al li Azarja, la cxefpastro, el la domo de Cadok, kaj diris:De la momento, kiam oni komencis portadi la donojn en la domon de la Eternulo, oni mangxis kaj satigxis, kaj restis ankoraux multe; cxar la Eternulo benis Sian popolon; el la restajxo kolektigxis cxi tiu amasego.
31:11 Kaj HXizkija ordonis pretigi cxambrojn cxe la domo de la Eternulo. Kaj oni pretigis.
31:12 Kaj oni transportis tien la donojn, la dekonajxojn, kaj la konsekritajxojn kun fideleco. Estro super tio estis Konanja, la Levido, kaj lia frato SXimei estis la dua post li.
31:13 Kaj Jehxiel, Azazja, Nahxat, Asahel, Jerimot, Jozabad, Eliel,  Jisxmahxja, Mahxat, kaj Benaja estis oficistoj apud Konanja kaj lia frato SXimei, laux ordono de la regxo HXizkija, kaj de Azarja, estro en la domo de Dio.
31:14 Kore, filo de Jimna, Levido pordegisto cxe la flanko orienta, estis super la memvolaj donoj al Dio, super la oferdonoj, alportataj al la Eternulo, kaj super la plejsanktajxoj.
31:15 Liaj helpantoj estis Eden, Minjamin, Jesxua, SXemaja, Amarja, kaj SXehxanja, en la urboj de la pastroj, por fidele disdonadi al siaj fratoj lauxgrupe, al la grandaj kaj al la malgrandaj
31:16 (krom la registritaj virseksuloj, havantaj la agxon de tri jaroj kaj pli, de cxiuj, kiuj iradis cxiutage en la domon de la Eternulo laux siaj oficoj kaj grupoj),
31:17 al la registritaj pastroj, laux iliaj patrodomoj, kaj al la Levidoj,  havantaj la agxon de dudek jaroj kaj pli, laux iliaj oficoj kaj grupoj,
31:18 al la registritoj kun cxiuj iliaj malgrandaj infanoj, edzinoj, filoj,  kaj filinoj, al la tuta komunumo, por ke ili fidele dedicxu sin al la sanktaj aferoj.
31:19 Kaj por la Aaronidoj, la pastroj, sur la antauxurbaj kampoj de iliaj urboj, de cxiu urbo, la nomitaj viroj estis destinitaj, por doni partojn al cxiu virseksulo inter la pastroj kaj al cxiu registrito inter la Levidoj.
31:20 Tion faris HXizkija en la tuta Judujo, kaj li agadis bone, juste, kaj vere antaux la Eternulo, lia Dio.
31:21 Kaj en cxiuj faroj, kiujn li entreprenis koncerne la servadon en la domo de Dio, la instruon kaj la ordonon pri la sinturnado al sia Dio, li agadis el la tuta koro, kaj li havis sukceson.
32:1 Post tiuj aferoj kaj verajxoj venis Sanhxerib, regxo de Asirio; li venis en Judujon, eksiegxis la fortikigitajn urbojn, kaj intencis forsxiri ilin al si.
32:2 Kiam HXizkija vidis, ke Sanhxerib venis kaj intencas militi kontraux Jerusalem,
32:3 li konsiligxis kun siaj eminentuloj kaj fortuloj, kaj decidis sxutkovri la akvon de la fontoj, kiuj estis ekster la urbo; kaj ili helpis al li.
32:4 Kaj kolektigxis multe da popolo, kaj ili sxutkovris cxiujn fontojn, kaj la torenton, kiu fluas meze de la lando, cxar ili diris:Por kio permesi, ke la regxoj de Asirio, veninte, trovu multe da akvo?
32:5 Kaj li estis kuragxa, kaj li prikonstruis la tutan difektigxintan muregon, li plialtigis la turojn, kaj konstruis ekstere ankoraux alian muregon, kaj li fortikigis Milon apud la urbo de David, kaj pretigis multe da bataliloj kaj da sxildoj.
32:6 Kaj li starigis militestrojn super la popolo, kaj li kunvenigis ilin al si sur la placon antaux la pordego de la urbo, kaj vigligis ilian koron,  dirante:
32:7 Estu kuragxaj kaj fortaj, ne timu, kaj ne sentu teruron antaux la regxo de Asirio kaj antaux la tuta homamaso, kiu estas kun li, cxar kun ni estas pli, ol kun li:
32:8 kun li estas brako karna, sed kun ni estas la Eternulo, nia Dio, por helpi al ni kaj por batali en niaj bataloj. Kaj la popolo vigligxis de la vortoj de HXizkija, regxo de Judujo.
32:9 Post tio Sanhxerib, regxo de Asirio, sendis siajn servantojn en Jerusalemon (li mem estis cxe Lahxisx kune kun sia tuta militistaro) al HXizkija, regxo de Judujo, kaj al cxiuj Judoj en Jerusalem, por diri:
32:10 Tiele diras Sanhxerib, regxo de Asirio:Kion vi fidas, logxante en la fortikajxo de Jerusalem?
32:11 HXizkija trompis vin, por mortigi vin de malsato kaj soifo, se li diras al vi:La Eternulo, nia Dio, savos nin el la mano de la regxo de Asirio.
32:12 Li mem, HXizkija, forigis ja Liajn altajxojn kaj Liajn altarojn, kaj ordonis al Judujo kaj Jerusalem, dirante:Antaux unu sola altaro adorklinigxu kaj sur gxi incensu.
32:13 CXu vi ne scias, kion mi kaj miaj patroj faris al cxiuj popoloj de la landoj? CXu la dioj de la nacioj de la landoj povis savi ilian landon el mia mano?
32:14 Kiu el cxiuj dioj de tiuj nacioj, kiujn miaj patroj ekstermis, povis savi sian popolon el mia mano, ke via Dio povus savi vin el mia mano?
32:15 HXizkija do ne trompu vin kaj ne logu vin tiamaniere, kaj vi ne kredu al li. Se neniu dio de iu ajn nacio kaj regno povis savi sian popolon el mia mano kaj el la mano de miaj patroj, ankaux viaj dioj ne savos vin el mia mano.
32:16 Kaj ankoraux pli liaj servantoj parolis kontraux Dio, la Eternulo, kaj kontraux Lia servanto HXizkija.
32:17 Kaj leterojn li skribis, por insulti la Eternulon, Dion de Izrael, kaj dirante pri Li tiele:Kiel la dioj de la nacioj de la landoj ne savis sian popolon el mia mano, tiel ankaux la Dio de HXizkija ne savos Sian popolon el mia mano.
32:18 Kaj ili kriis per lauxta vocxo en la Juda lingvo al la popolo Jerusalema, kiu estis sur la murego, por timigi gxin kaj senkuragxigi gxin,  por ke ili povu venkopreni la urbon.
32:19 Kaj ili parolis pri Dio de Jerusalem tiel, kiel pri la dioj de la popoloj de la tero, faritajxo de homaj manoj.
32:20 Sed la regxo HXizkija, kaj la profeto Jesaja, filo de Amoc, ekpregxis pri tio kaj kriis al la cxielo.
32:21 Kaj la Eternulo sendis angxelon, kaj li ekstermis cxiujn fortulojn kaj eminentulojn kaj estrojn en la tendaro de la regxo de Asirio. Kaj cxi tiu revenis kun honto en sian landon; kaj kiam li eniris en la domon de sia dio,  homoj, kiuj elvenis el liaj propraj lumboj, faligis lin per glavo.
32:22 Tiamaniere la Eternulo savis HXizkijan kaj la logxantojn de Jerusalem el la mano de Sanhxerib, regxo de Asirio, kaj el la manoj de cxiuj; kaj Li gardis ilin cxirkauxe.
32:23 Tiam multaj alportadis donacojn al la Eternulo en Jerusalemon, kaj multekostajn objektojn al HXizkija, regxo de Judujo. Kaj post tio li altigxis en la okuloj de cxiuj nacioj.
32:24 En tiu tempo HXizkija morte malsanigxis. Kaj li pregxis al la Eternulo.  CXi Tiu parolis al li kaj donis al li pruvosignon.
32:25 HXizkija ne repagis konforme al tio, kio estis farita por li; lia koro fierigxis. Kaj ekscitigxis kolero kontraux li kaj kontraux Judujo kaj Jerusalem.
32:26 Sed HXizkija humiligxis pri la fierigxo de sia koro, li kaj la logxantoj de Jerusalem; tial ne trafis lin la kolero de la Eternulo en la tempo de HXizkija.
32:27 HXizkija havis tre multe da ricxeco kaj honoro; kaj li faris al si trezorejojn por argxento kaj oro, por multekostaj sxtonoj, aromajxoj,  sxildoj, kaj cxiaj valoraj objektoj,
32:28 ankaux provizejojn por la produktajxoj:greno, mosto, oleo, kaj stalojn por cxiaspecaj brutoj, kaj sxafejojn por la sxafoj.
32:29 Kaj urbojn li konstruis al si. Kaj da sxafoj kaj bovoj li havis multe,  cxar Dio donis al li tre grandan havajxon.
32:30 Li, HXizkija, sxtopkovris la supran fonton de Gihxon kaj direktis gxin malsupren al la okcidenta flanko de la urbo de David. Kaj HXizkija havis sukceson en cxiu sia faro.
32:31 Nur kiam la senditoj de la princoj de Babel estis senditaj al li, por demandi lin pri la signomiraklo, kiu aperis en la lando, Dio lin forlasis,  por elprovi lin, por scii cxion, kion li havis en sia koro.
32:32 La cetera historio de HXizkija kaj liaj virtoj estas priskribitaj en la vizio de la profeto Jesaja, filo de Amoc, en la libro de la regxoj de Judujo kaj de Izrael.
32:33 Kaj HXizkija ekdormis kun siaj patroj, kaj oni enterigis lin en la plej alta loko de la tomboj de la idoj de David; kaj honoron faris al li post lia morto cxiuj Judoj kaj logxantoj de Jerusalem. Kaj anstataux li ekregxis lia filo Manase.
33:1 La agxon de dek du jaroj havis Manase, kiam li farigxis regxo, kaj kvindek kvin jarojn li regxis en Jerusalem.
33:2 Li agadis malbone antaux la Eternulo, simile al la abomenindajxoj de la nacioj, kiujn la Eternulo forpelis de antaux la Izraelidoj.
33:3 Li konstruis denove la altajxojn, kiujn detruis lia patro HXizkija; kaj li starigis altarojn al la Baaloj, faris sanktajn stangojn, kaj adorklinigxis antaux la tuta armeo de la cxielo kaj servis al gxi.
33:4 Li konstruis ankaux altarojn en la domo de la Eternulo, pri kiu la Eternulo diris:En Jerusalem estos Mia nomo eterne.
33:5 Li konstruis altarojn al la tuta armeo de la cxielo, sur la du kortoj de la domo de la Eternulo.
33:6 Li ankaux trairigis siajn filojn tra fajro en la valo de la filo de Hinom, li esploradis la estontecon, auxguradis, sorcxadis, starigis antauxdiristojn kaj magiistojn; li multe agadis malbone antaux la Eternulo,  kolerigante Lin.
33:7 La skulptajxon de la idolo, kiun li faris, li starigis en la domo de Dio, pri kiu Dio diris al David kaj al lia filo Salomono:En cxi tiu domo kaj en Jerusalem, kiun Mi elektis inter cxiuj triboj de Izrael, Mi estigos Mian nomon por eterne;
33:8 kaj Mi ne plu foririgos la piedon de Izrael de sur la tero, kiun Mi destinis por viaj patroj, se ili nur observos por plenumi cxion, kion Mi ordonis al ili, la tutan instruon, legxojn, kaj preskribojn, donitajn per Moseo.
33:9 Manase delogis la Judojn kaj la logxantojn de Jerusalem en tia grado, ke ili agadis pli malbone, ol tiuj nacioj, kiujn la Eternulo ekstermis antaux la Izraelidoj.
33:10 La Eternulo parolis al Manase kaj al lia popolo, sed ili ne auxskultis.
33:11 Kaj la Eternulo venigis sur ilin la militestrojn de la regxo de Asirio;  kaj ili malliberigis Manasen per katenoj, ligis lin per cxenoj, kaj forkondukis lin en Babelon.
33:12 En sia mizero li ekpetegis la Eternulon, sian Dion, kaj li tre humiligxis antaux la Dio de siaj patroj.
33:13 Kiam li pregxis al Li kaj petegis Lin, Li auxskultis lian peton kaj revenigis lin en Jerusalemon al lia regno. Kaj Manase eksciis, ke la Eternulo estas la vera Dio.
33:14 Post tio li konstruis eksteran muregon por la urbo de David okcidente de Gihxon, en la valo, gxia la enirejo de la Pordego de Fisxoj, cxirkaux Ofel, kaj li faris gxin tre alta. Kaj li starigis militestrojn en cxiuj fortikigitaj urboj de Judujo.
33:15 Li forigis la fremdajn diojn kaj la idolon el la domo de la Eternulo,  ankaux cxiujn altarojn, kiujn li konstruis sur la monto de la domo de la Eternulo kaj en Jerusalem; kaj li eljxetis tion eksteren de la urbo.
33:16 Kaj li rekonstruis la altaron de la Eternulo kaj faris sur gxi pacoferojn kaj dankoferojn, kaj li ordonis al la Judoj, ke ili servadu al la Eternulo, Dio de Izrael.
33:17 Tamen la popolo cxiam ankoraux oferadis sur la altajxoj, sed nur al la Eternulo, sia Dio.
33:18 La cetera historio de Manase, lia pregxo al lia Dio, kaj la vortoj de la viziistoj, kiuj parolis al li en la nomo de la Eternulo, Dio de Izrael,  trovigxas en la kroniko de la regxoj de Izrael.
33:19 Lia pregxo kaj auxskultiteco, cxiuj liaj pekoj kaj krimoj, kaj la lokoj, sur kiuj li konstruis altajxojn kaj starigis sanktajn stangojn kaj idolojn antaux sia humiligxo, estas priskribitaj en la kroniko de la viziistoj.
33:20 Kaj Manase ekdormis kun siaj patroj, kaj oni enterigis lin en lia domo.  Kaj anstataux li ekregxis lia filo Amon.
33:21 La agxon de dudek du jaroj havis Amon, kiam li farigxis regxo, kaj du jarojn li regxis en Jerusalem.
33:22 Li agadis malbone antaux la Eternulo, kiel agadis lia patro Manase; kaj al cxiuj idoloj, kiujn faris lia patro Manase, Amon oferadis kaj servadis.
33:23 Li ne humiligxis antaux la Eternulo, kiel humiligxis lia patro Manase,  sed li, Amon, multe kulpigxis.
33:24 Kaj konspiris kontraux li liaj servantoj kaj mortigis lin en lia domo.
33:25 Sed la popolo de la lando mortigis cxiujn, kiuj faris konspiron kontraux la regxo Amon; kaj la popolo de la lando faris regxo anstataux li lian filon Josxija.
34:1 La agxon de ok jaroj havis Josxija, kiam li farigxis regxo, kaj tridek unu jarojn li regxis en Jerusalem.
34:2 Li agadis bone antaux la Eternulo, kaj iradis laux la vojoj de sia patro David, kaj ne deflankigxis dekstren nek maldekstren.
34:3 En la oka jaro de sia regxado, estante ankoraux knabo, li komencis turnadi sin al la Dio de sia patro David; kaj en la dek-dua jaro li komencis purigi Judujon kaj Jerusalemon de la altajxoj, sanktaj stangoj, idoloj, kaj fanditaj statuoj.
34:4 Kaj oni detruis antaux li la altarojn de la Baaloj; la kolonojn de la suno, kiuj estis super ili, li dehakis; la sanktajn stangojn, idolojn, kaj statuojn li disbatis, dispecetigis, kaj disjxetis sur la tombojn de tiuj,  kiuj alportadis al ili oferojn.
34:5 La ostojn de la pastroj li forbruligis sur iliaj altaroj; kaj li purigis Judujon kaj Jerusalemon.
34:6 Ankaux en la urboj de Manase, Efraim, Simeon, kaj gxis Naftali, en iliaj ruinoj cxirkauxe,
34:7 li detruis la altarojn kaj la sanktajn stangojn, kaj la idolojn li disbatis en pecetojn, kaj cxiujn kolonojn de la suno li dehakis en la tuta lando de Izrael; kaj li revenis en Jerusalemon.
34:8 En la dek-oka jaro de sia regxado, post la purigo de la lando kaj de la domo, li sendis SXafanon, filon de Acalja, la urbestron Maaseja, kaj la kronikiston Joahx, filo de Joahxaz, por ripari la domon de la Eternulo, lia Dio.
34:9 Kaj ili venis al la cxefpastro HXilkija, kaj transdonis la argxenton,  alportitan en la domon de Dio, kaj kolektitan de la Levidoj, la sojlogardistoj, el la manoj de Manase, Efraim, kaj cxiuj restintaj Izraelidoj, ankaux de cxiuj Jehudaidoj kaj Benjamenidoj; kaj ili revenis en Jerusalemon.
34:10 Kaj ili donis tion en la manojn de la laborplenumantoj, kiuj havis komision en la domo de la Eternulo; kaj cxi tiuj donis al tiuj, kiuj laboris en la domo de la Eternulo, rebonigante kaj riparante la domon.
34:11 Ili donis al la cxarpentistoj kaj konstruistoj, por acxeti cxirkauxhakitajn sxtonojn kaj lignon por kunteniloj kaj traboj por la domoj,  kiujn ruinigis la regxoj de Judujo.
34:12 Tiuj homoj plenumadis la laboron honeste; oficon de observistoj super ili havis Jahxat kaj Obadja, Levidoj el la Merariidoj, kaj Zehxarja kaj Mesxulam el la Kehatidoj; la Levidoj cxiuj estis kompetentaj muzikistoj;
34:13 super la portistoj, kiel observistoj super cxiuj laboristoj en cxiuj laboroj, estis el la Levidoj la skribistoj, kontrolistoj, kaj pordegistoj.
34:14 Kiam ili elprenis la argxenton, kiu estis alportita en la domon de la Eternulo, la pastro HXilkija trovis la libron de instruo de la Eternulo,  donitan per Moseo.
34:15 Kaj HXilkija ekparolis kaj diris al la skribisto SXafan:Libron de la instruo mi trovis en la domo de la Eternulo; kaj HXilkija donis la libron al SXafan.
34:16 Kaj SXafan alportis la libron al la regxo, kaj li ankaux raportis al la regxo jene:CXion, kio estas komisiita al viaj servantoj, ili faras.
34:17 Oni elsxutis la argxenton, trovitan en la domo de la Eternulo, kaj donis gxin en la manojn de la oficistoj kaj de la laboristoj.
34:18 Kaj la skribisto SXafan raportis al la regxo, dirante:Libron donis al mi la pastro HXilkija. Kaj SXafan legis el gxi antaux la regxo.
34:19 Kiam la regxo auxdis la vortojn de la instruo, li dissxiris siajn vestojn.
34:20 Kaj la regxo ordonis al HXilkija, Ahxikam, filo de SXafan, Abdon, filo de Mihxa, la skribisto SXafan, kaj Asaja, servanto de la regxo, dirante:
34:21 Iru, demandu la Eternulon por mi kaj por la restintoj el Izrael kaj Jehuda, pri la vortoj de la trovita libro; cxar granda estas la kolero de la Eternulo, elversxigxinta sur nin pro tio, ke niaj patroj ne observis la vorton de la Eternulo, por plenumi cxion, kio estas skribita en cxi tiu libro.
34:22 Kaj iris HXilkija, kaj tiuj, kiuj estis cxe la regxo, al la profetino HXulda, edzino de SXalum, filo de Tokhat, filo de HXasra, la vestogardisto (sxi logxis en Jerusalem, en la dua parto); kaj ili parolis kun sxi pri tio.
34:23 Kaj sxi diris al ili:Tiele diras la Eternulo, Dio de Izrael:Diru al la homo, kiu sendis vin al mi:
34:24 Tiele diras la Eternulo:Jen Mi venigos malfelicxon sur cxi tiun lokon kaj sur gxiajn logxantojn, cxiujn malbenojn, skribitajn en la libro, kiun oni legis antaux la regxo de Judujo.
34:25 Pro tio, ke ili Min forlasis kaj incensis al aliaj dioj, kolerigante Min per cxiuj faroj de siaj manoj, ekflamis Mia kolero kontraux cxi tiu loko,  kaj gxi ne estingigxos.
34:26 Kaj koncerne la regxon de Judujo, kiu sendis vin, por demandi la Eternulon, diru al li jene:Tiele diras la Eternulo, Dio de Izrael, pri la vortoj, kiujn vi auxdis:
34:27 CXar via koro moligxis kaj vi humiligxis antaux Dio, kiam vi auxdis Liajn vortojn pri cxi tiu loko kaj pri gxiaj logxantoj, kaj vi humiligxis antaux Mi, dissxiris viajn vestojn, kaj ploris antaux Mi:tial Mi ankaux auxskultis vin, diras la Eternulo.
34:28 Jen Mi alkolektos vin al viaj patroj, kaj vi iros en vian tombon en paco, kaj viaj okuloj ne vidos la tutan malfelicxon, kiun Mi venigos sur cxi tiun lokon kaj sur gxiajn logxantojn. Kaj ili alportis la respondon al la regxo.
34:29 La regxo sendis, kaj kunvenigis cxiujn plejagxulojn de Judujo kaj Jerusalem.
34:30 Kaj la regxo iris en la domon de la Eternulo, kaj kune kun li cxiuj Judoj kaj logxantoj de Jerusalem, la pastroj kaj la Levidoj, kaj la tuta popolo, de la grandaj gxis la malgrandaj; kaj oni vocxlegis antaux ili cxiujn vortojn de la libro de interligo, kiu estis trovita en la domo de la Eternulo.
34:31 Kaj la regxo starigxis sur sia loko, kaj faris interligon antaux la Eternulo, por sekvi la Eternulon, kaj observi Liajn ordonojn, decidojn, kaj legxojn, per sia tuta koro kaj per sia tuta animo, por plenumi la vortojn de la interligo, skribitajn en tiu libro.
34:32 Kaj li aligis al tio cxiujn, kiuj trovigxis en Jerusalem kaj en la lando de Benjamen. Kaj la logxantoj de Jerusalem agadis laux la interligo de Dio, Dio de iliaj patroj.
34:33 Kaj Josxija forigis cxiujn abomenindajxojn el cxiuj regionoj, kiuj apartenis al la Izraelidoj; kaj cxiujn, kiuj trovigxis en Izrael, li devigis servi al la Eternulo, ilia Dio. Dum lia tuta vivo ili ne defalis de la Eternulo, Dio de iliaj patroj.
35:1 Josxija faris en Jerusalem Paskon al la Eternulo, kaj oni bucxis la Paskon en la dek-kvara tago de la unua monato.
35:2 Li starigis la pastrojn sur iliaj postenoj kaj vigligis ilin por la servado en la domo de la Eternulo.
35:3 Kaj li diris al la Levidoj, la instruantoj de la tuta Izrael,  konsekritaj al la Eternulo:Metu la sanktan keston en la domon, kiun konstruis Salomono, filo de David, regxo de Izrael; vi ne bezonas porti gxin sur la sxultroj; servu nun al la Eternulo, via Dio, kaj al Lia popolo Izrael.
35:4 Arangxu vin laux viaj patrodomoj, laux viaj grupoj, laux la preskribo de David, regxo de Izrael, kaj laux la preskribo de lia filo Salomono.
35:5 Kaj staru en la sanktejo laux klasoj, laux la patrodomoj de viaj fratoj,  filoj de la popolo, kaj laux la patrodomaj grupoj de la Levidoj.
35:6 Kaj bucxu la Paskon, kaj sanktigu vin, kaj pretigu por viaj fratoj,  agante laux la vorto de la Eternulo per Moseo.
35:7 Kaj Josxija donis donace al la filoj de la popolo sxafojn, sxafidojn,  kapridojn, cxion por la Paskoj, por cxiuj, kiuj tie trovigxis, en la nombro de tridek mil, kaj tri mil bovojn. Tio estis el la havajxo de la regxo.
35:8 Kaj liaj eminentuloj donis memvolan donacon al la popolo, al la pastroj,  kaj al la Levidoj. HXilkija, Zehxarja, kaj Jehxiel, la estroj en la domo de Dio, donis al la pastroj por la Paskoj du mil sescent sxafidojn kaj tricent bovojn;
35:9 Konanja, SXemaja, kaj Netanel, liaj fratoj, kaj HXasxabja, Jeiel, kaj Jozabad, la estroj de la Levidoj, donacis al la Levidoj por la Paskoj kvin mil sxafidojn kaj kvincent bovojn.
35:10 Tiamaniere la servado estis arangxita. Kaj la pastroj starigxis sur siaj postenoj kaj la Levidoj laux iliaj grupoj, laux la ordono de la regxo.
35:11 Kaj ili bucxis la Paskon. Kaj la pastroj aspergis el siaj manoj, kaj la Levidoj senhauxtigis.
35:12 Kaj ili apartigis la bruloferojn, por doni ilin lauxklase, laux la patrodomoj, al la filoj de la popolo, por alportado al la Eternulo, kiel estas skribite en la libro de Moseo. Tiel same ili agis kun la bovoj.
35:13 Kaj ili kuiris la Paskon sur fajro, laux la preskribo; kaj la sanktajn oferojn ili kuiris en kaldronoj, en potoj, kaj en kaseroloj, kaj faris tion rapide por la tuta popolo.
35:14 Kaj poste ili pretigis por si kaj por la pastroj; cxar la pastroj, la Aaronidoj, estis okupitaj je la alportado de la bruloferoj kaj seboj gxis la nokto; tial la Levidoj pretigis por si kaj por la pastroj, la Aaronidoj.
35:15 La kantistoj, idoj de Asaf, estis sur siaj postenoj laux la preskribo de David, Asaf, Heman, kaj Jedutun, la viziisto de la regxo, kaj la pordegistoj estis cxe cxiu pordego; ili ne bezonis forlasi sian servadon,  cxar iliaj fratoj, la Levidoj, preparis por ili.
35:16 Tiamaniere estis arangxita en tiu tago la servado al la Eternulo, por farado de la Pasko kaj alportado de bruloferoj sur la altaro de la Eternulo,  laux la ordono de la regxo Josxija.
35:17 Kaj la Izraelidoj, kiuj tie trovigxis, faris la Paskon en tiu tempo kaj la feston de macoj dum sep tagoj.
35:18 Tia Pasko ne estis farita en Izrael de post la tempo de la profeto Samuel; kaj el cxiuj regxoj de Izrael neniu faris tian Paskon, kian faris Josxija, kaj la pastroj, kaj la Levidoj, kaj cxiuj Judoj kaj Izraelidoj, kiuj tie trovigxis, kaj la logxantoj de Jerusalem.
35:19 En la dek-oka jaro de la regxado de Josxija estis farita tiu Pasko.
35:20 Post cxio cxi tio, kion Josxija arangxis en la domo, Nehxo, regxo de Egiptujo, eliris milite kontraux Karkemisxon cxe Euxfrato. Kaj eliris kontraux lin Josxija.
35:21 Kaj tiu sendis al li senditojn, por diri:Kio estas inter mi kaj vi, ho regxo de Judujo? ne kontraux vin mi nun iras, sed tien, kie mi havas militon.  Kaj Dio diris, ke mi rapidu; ne kontrauxstaru al Dio, kiu estas kun mi, por ke Li vin ne pereigu.
35:22 Sed Josxija ne forturnis sin de li, sed alivestis sin por batali kontraux li; li ne obeis la vortojn de Nehxo el la busxo de Dio, sed li iris en la valon Megido, por batali.
35:23 La pafistoj pafis sur la regxon Josxija; kaj la regxo diris al siaj servantoj:Forkonduku min, cxar mi estas grave vundita.
35:24 Liaj servantoj deprenis lin de la cxaro, kaj sidigis lin sur alia veturilo, kiun li havis, kaj venigis lin en Jerusalemon. Kaj li mortis, kaj oni enterigis lin en la tomboj de liaj patroj. Kaj la tuta Judujo kaj Jerusalem funebris pri Josxija.
35:25 Ankaux Jeremia plorkantis pri Josxija; kaj cxiuj kantistoj kaj kantistinoj parolis en siaj plorkantoj pri Josxija gxis la nuna tago kaj faris ilin tradiciaj cxe Izrael; ili estas enskribitaj en la libro de la plorkantoj.
35:26 La cetera historio de Josxija kaj liaj virtoj, konformaj al la preskriboj de la instruo de la Eternulo,
35:27 kaj liaj agoj, la unuaj kaj la lastaj, estas priskribitaj en la libro de la regxoj de Izrael kaj Judujo.
36:1 La popolo de la lando prenis Jehoahxazon, filon de Josxija, kaj faris lin regxo anstataux lia patro en Jerusalem.
36:2 La agxon de dudek tri jaroj havis Jehoahxaz, kiam li farigxis regxo, kaj tri monatojn li regxis en Jerusalem.
36:3 La regxo de Egiptujo detronigis lin en Jerusalem, kaj punis la landon per kontribucio de cent kikaroj da argxento kaj unu kikaro da oro.
36:4 Kaj la regxo de Egiptujo ekregxigis super Judujo kaj Jerusalem lian fraton Eljakim, kaj sxangxis lian nomon je Jehojakim; kaj lian fraton Jehoahxaz Nehxo prenis kaj forkondukis en Egiptujon.
36:5 La agxon de dudek kvin jaroj havis Jehojakim, kiam li farigxis regxo,  kaj dek unu jarojn li regxis en Jerusalem. Kaj li agadis malbone antaux la Eternulo, lia Dio.
36:6 Kontraux lin iris Nebukadnecar, regxo de Babel, kaj ligis lin per cxenoj, por forkonduki lin en Babelon.
36:7 Kaj parton el la vazoj de la domo de la Eternulo Nebukadnecar transportis en Babelon kaj metis ilin en sian templon en Babel.
36:8 La cetera historio de Jehojakim, kaj liaj abomenindajxoj, kiujn li faris kaj kiujn oni trovis pri li, estas priskribitaj en la libro de la regxoj de Izrael kaj Judujo. Kaj anstataux li ekregxis lia filo Jehojahxin.
36:9 La agxon de ok jaroj havis Jehojahxin, kiam li farigxis regxo, kaj tri monatojn kaj dek tagojn li regxis en Jerusalem. Kaj li agadis malbone antaux la Eternulo.
36:10 Kiam la jaro finigxis, la regxo Nebukadnecar sendis, kaj venigis lin en Babelon, kune kun multekostaj vazoj el la domo de la Eternulo, kaj li faris lian fraton Cidkija regxo super Judujo kaj Jerusalem.
36:11 La agxon de dudek unu jaroj havis Cidkija, kiam li farigxis regxo, kaj dek unu jarojn li regxis en Jerusalem.
36:12 Li agadis malbone antaux la Eternulo, lia Dio. Li ne humiligxis antaux Jeremia, kiu profetis laux la vortoj de la Eternulo.
36:13 Li defalis ankaux de la regxo Nebukadnecar, kiu jxurigis lin per Dio;  li malmoligis sian nukon kaj obstinigis sian koron, ne konvertante sin al la Eternulo, Dio de Izrael.
36:14 Ankaux cxiuj estroj de la pastroj kaj de la popolo tre multe pekadis,  simile al cxiuj abomenindajxoj de la nacioj, kaj ili malpurigis la domon de la Eternulo, kiun Li sanktigis en Jerusalem.
36:15 La Eternulo, Dio de iliaj patroj, avertadis ilin per Siaj senditoj,  konstante avertadis, cxar Li domagxis Sian popolon kaj Sian logxejon.
36:16 Sed ili mokis la senditojn de Dio, malsxatis Liajn vortojn, kaj ridis pri Liaj profetoj, gxis la kolero de la Eternulo levigxis kontraux Lian popolon tiel, ke sanigxo farigxis ne ebla.
36:17 Kaj Li venigis sur ilin la regxon de la HXaldeoj, kaj cxi tiu mortigis iliajn junulojn per glavo en la domo de ilia sanktejo; li ne kompatis junulon nek junulinon, nek maljunulon nek grizulon:cxio estis transdonita en lian manon.
36:18 Kaj cxiujn objektojn el la domo de Dio, la grandajn kaj la malgrandajn,  kaj la trezorojn de la domo de la Eternulo, kaj la trezorojn de la regxo kaj de liaj altranguloj, cxion li transportis en Babelon.
36:19 Kaj ili forbruligis la domon de Dio kaj detruis la muregojn de Jerusalem, kaj cxiujn gxiajn palacojn ili forbruligis per fajro, kaj cxiujn gxiajn plej karajn objektojn ili neniigis.
36:20 Kaj tiujn, kiuj restis de la glavo, li forkondukis en Babelon, kaj ili farigxis sklavoj por li kaj por liaj filoj, gxis venis la regado de la Persoj;
36:21 por ke plenumigxu la vorto de la Eternulo, dirita per Jeremia:GXis la lando estos elfestinta siajn sabatojn. CXar dum la tuta tempo de sia dezerteco gxi havis sabaton, gxis finigxis sepdek jaroj.
36:22 En la unua jaro de Ciro, regxo de Persujo, por ke plenumigxu la vorto de la Eternulo, dirita per Jeremia, la Eternulo ekscitis la spiriton de Ciro,  regxo de Persujo, kaj cxi tiu ordonis proklami en sia tuta regno vocxe kaj skribe jenon:
36:23 Tiele diras Ciro, regxo de Persujo:CXiujn regnojn de la tero donis al mi la Eternulo, Dio de la cxielo, kaj Li komisiis al mi konstrui al Li domon en Jerusalem, kiu estas en Judujo. Kiu inter vi estas el Lia tuta popolo, kun tiu estu la Eternulo, lia Dio, kaj li tien iru.


Next: Ezra

1:1 En la unua jaro de Ciro, regxo de Persujo, por ke plenumigxu la vorto de la Eternulo, dirita per Jeremia, la Eternulo ekscitis la spiriton de Ciro,  regxo de Persujo, kaj cxi tiu ordonis proklami en sia tuta regno vocxe kaj skribe jenon:
1:2 Tiele diras Ciro, regxo de Persujo:CXiujn regnojn de la tero donis al mi la Eternulo, Dio de la cxielo, kaj Li komisiis al mi konstrui al Li domon en Jerusalem, kiu estas en Judujo.
1:3 Kiu inter vi estas el Lia tuta popolo, kun tiu estu lia Dio; kaj li iru en Jerusalemon, kiu estas en Judujo, kaj konstruu la domon de la Eternulo,  Dio de Izrael, de tiu Dio, kiu estas en Jerusalem.
1:4 Kaj al cxiu, kiu restis, en kiu ajn loko li logxas, la logxantoj de lia loko helpu al li per argxento, per oro, per alia havo, kaj per brutoj, kun memvola donaco por la domo de Dio, kiu estas en Jerusalem.
1:5 Kaj levigxis la cxefoj de la patrodomoj de Jehuda kaj de Benjamen, kaj la pastroj kaj la Levidoj, cxiu, en kiu Dio vekis lian spiriton, por iri konstrui la domon de la Eternulo en Jerusalem.
1:6 Kaj cxiuj iliaj cxirkauxantoj helpis al ili per argxentaj objektoj, per oro, per alia havo, per brutoj, kaj per multekostajxoj, krom cxiuj memvolaj donacoj.
1:7 Kaj la regxo Ciro elportigis la vazojn de la domo de la Eternulo, kiujn Nebukadnecar estis elportinta el Jerusalem kaj metinta en la domon de liaj dioj;
1:8 Ciro, regxo de Persujo, elportigis ilin per la trezoristo Mitredat, kiu lauxkalkule transdonis ilin al SXesxbacar, princo de la Judoj.
1:9 Kaj jen estas ilia nombro:da oraj pelvoj tridek, da argxentaj pelvoj mil,  da trancxiloj dudek naux,
1:10 da oraj kalikoj tridek, da argxentaj duoblaj kalikoj kvarcent dek, da aliaj vazoj mil.
1:11 La nombro de cxiuj vazoj oraj kaj argxentaj estis kvin mil kvarcent.  CXion cxi tion kunportis SXesxbacar cxe la foriro de la forkaptitoj el Babel en Jerusalemon.
2:1 Jen estas la logxantoj de la lando, kiuj iris el la forkaptitoj, kiujn forkondukis en Babelon Nebukadnecar, regxo de Babel, kaj kiuj revenis en Jerusalemon kaj en Judujon, cxiu en sian urbon,
2:2 kiuj venis kun Zerubabel, Jesxua, Nehxemja, Seraja, Reelaja, Mordehxaj,  Bilsxan, Mispar, Bigvaj, Rehxum, Baana. La nombro de la viroj de la popolo Izraela estis:
2:3 de la idoj de Parosx, du mil cent sepdek du,
2:4 de la idoj de SXefatja, tricent sepdek du,
2:5 de la idoj de Arahx, sepcent sepdek kvin,
2:6 de la idoj de Pahxat-Moab, el la idoj de Jesxua kaj Joab, du mil okcent dek du,
2:7 de la idoj de Elam, mil ducent kvindek kvar,
2:8 de la idoj de Zatu, nauxcent kvardek kvin,
2:9 de la idoj de Zakaj, sepcent sesdek,
2:10 de la idoj de Bani, sescent kvardek du,
2:11 de la idoj de Bebaj, sescent dudek tri,
2:12 de la idoj de Azgad, mil ducent dudek du,
2:13 de la idoj de Adonikam, sescent sesdek ses,
2:14 de la idoj de Bigvaj, du mil kvindek ses,
2:15 de la idoj de Adin, kvarcent kvindek kvar,
2:16 de la idoj de Ater, el la domo de HXizkija, nauxdek ok,
2:17 de la idoj de Becaj, tricent dudek tri,
2:18 de la idoj de Jora, cent dek du,
2:19 de la idoj de HXasxum, ducent dudek tri,
2:20 de la idoj de Gibar, nauxdek kvin,
2:21 de la idoj de Bet-Lehxem, cent dudek tri,
2:22 de la logxantoj de Netofa, kvindek ses,
2:23 de la logxantoj de Anatot, cent dudek ok,
2:24 de la idoj de Azmavet, kvardek du,
2:25 de la idoj de Kirjat-Arim, Kefira, kaj Beerot, sepcent kvardek tri,
2:26 de la idoj de Rama kaj Geba, sescent dudek unu,
2:27 de la logxantoj de Mihxmas, cent dudek du,
2:28 de la logxantoj de Bet-El kaj Aj, ducent dudek tri,
2:29 de la idoj de Nebo, kvindek du,
2:30 de la idoj de Magbisx, cent kvindek ses,
2:31 de la idoj de la alia Elam, mil ducent kvindek kvar,
2:32 de la idoj de HXarim, tricent dudek,
2:33 de la idoj de Lod, HXadid, kaj Ono, sepcent dudek kvin,
2:34 de la idoj de Jerihxo, tricent kvardek kvin,
2:35 de la idoj de Senaa, tri mil sescent tridek.
2:36 De la pastroj:de la idoj de Jedaja, el la domo de Jesxua, nauxcent sepdek tri,
2:37 de la idoj de Imer, mil kvindek du,
2:38 de la idoj de Pasxhxur, mil ducent kvardek sep,
2:39 de la idoj de HXarim, mil dek sep.
2:40 De la Levidoj:de la idoj de Jesxua kaj Kadmiel, el la filoj de Hodavja,  sepdek kvar.
2:41 De la kantistoj:de la idoj de Asaf, cent dudek ok.
2:42 De la idoj de la pordegistoj:la idoj de SXalum, la idoj de Ater, la idoj de Talmon, la idoj de Akub, la idoj de HXatita, la idoj de SXobaj, cxiuj kune cent tridek naux.
2:43 De la Netinoj:la idoj de Cihxa, la idoj de HXasufa, la idoj de Tabaot,
2:44 la idoj de Keros, la idoj de Siaha, la idoj de Padon,
2:45 la idoj de Lebana, la idoj de HXagaba, la idoj de Akub,
2:46 la idoj de HXagab, la idoj de SXalmaj, la idoj de HXanan,
2:47 la idoj de Gidel, la idoj de Gahxar, la idoj de Reaja,
2:48 la idoj de Recin, la idoj de Nekoda, la idoj de Gazam,
2:49 la idoj de Uza, la idoj de Paseahx, la idoj de Besaj,
2:50 la idoj de Asna, la idoj de Meunim, la idoj de Nefusim,
2:51 la idoj de Bakbuk, la idoj de HXakufa, la idoj de HXarhxur,
2:52 la idoj de Baclut, la idoj de Mehxida, la idoj de HXarsxa,
2:53 la idoj de Barkos, la idoj de Sisra, la idoj de Tamahx,
2:54 la idoj de Neciahx, la idoj de HXatifa.
2:55 La idoj de la servantoj de Salomono:la idoj de Sotaj, la idoj de Soferet, la idoj de Peruda,
2:56 la idoj de Jaala, la idoj de Darkon, la idoj de Gidel,
2:57 la idoj de SXefatja, la idoj de HXatil, la idoj de Pohxeret-Cebaim, la idoj de Ami.
2:58 La nombro de cxiuj Netinoj kaj de la idoj de la servantoj de Salomono estis tricent nauxdek du.
2:59 Kaj jen estas la elirintoj el Tel-Melahx, Tel-HXarsxa, Kerub, Adan, kaj Imer, kiuj ne povis montri sian patrodomon kaj devenon, cxu ili devenas de Izrael:
2:60 la idoj de Delaja, la idoj de Tobija, la idoj de Nekoda, sescent kvindek du.
2:61 Kaj el la pastridoj:la idoj de HXabaja, la idoj de Hakoc, la idoj de Barzilaj, kiu prenis al si edzinon el la filinoj de Barzilaj, la Gileadano,  kaj estis nomata per ilia nomo.
2:62 Ili sercxis siajn dokumentojn genealogiajn, sed cxi tiuj ne trovigxis;  tial ili estis eligitaj el la listo de la pastroj.
2:63 Kaj la regionestro diris al ili, ke ili ne mangxu el la plejsanktajxo,  gxis aperos pastro kun la signoj de lumo kaj de justo.
2:64 La tuta komunumo kune konsistis el kvardek du mil tricent sesdek homoj,
2:65 krom iliaj sklavoj kaj sklavinoj, kies nombro estis sep mil tricent tridek sep, kaj al tio estis ducent kantistoj kaj kantistinoj.
2:66 Da cxevaloj ili havis sepcent tridek ses; da muloj ili havis ducent kvardek kvin;
2:67 da kameloj ili havis kvarcent tridek kvin; da azenoj ses mil sepcent dudek.
2:68 Kelkaj el la cxefoj de patrodomoj, veninte al la domo de la Eternulo en Jerusalem, faris memvolan oferon por la domo de Dio, por restarigi gxin sur gxia fundamento.
2:69 Laux sia povo ili donis en la trezorejon de la laboroj:da oro sesdek unu mil darkemonojn, da argxento kvin mil min�ojn, kaj da pastraj vestoj cent.
2:70 Kaj eklogxis la pastroj kaj la Levidoj kaj la popolanoj kaj la kantistoj kaj la pordegistoj kaj la Netinoj en siaj urboj, kaj la tuta Izrael en siaj urboj.
3:1 Kiam venis la sepa monato kaj la Izraelidoj estis jam en la urboj,  kolektigxis la tuta popolo, kiel unu homo, en Jerusalem.
3:2 Kaj levigxis Jesxua, filo de Jocadak, kaj liaj fratoj, la pastroj, kaj Zerubabel, filo de SXealtiel, kaj liaj fratoj, kaj ili konstruis la altaron de Dio de Izrael, por alportadi sur gxi bruloferojn, kiel estas skribite en la instruo de Moseo, la homo de Dio.
3:3 Kaj ili arangxis la altaron sur gxia loko, cxar ili timis la popolojn de la landoj; kaj ili komencis alportadi sur gxi bruloferojn al la Eternulo,  bruloferojn matenajn kaj vesperajn.
3:4 Kaj ili solenis la feston de lauxboj, kiel estas skribite, kaj faris la cxiutagajn bruloferojn laux ilia nombro, konforme al tio, kio estas preskribita por cxiu tago;
3:5 kaj post tio la cxiutagajn bruloferojn, kaj por la monatkomencoj kaj por cxiuj sanktigitaj festoj de la Eternulo, kaj por cxiu, kiu alportis memvolan oferon al la Eternulo.
3:6 De la unua tago de la sepa monato ili komencis alportadi bruloferojn al la Eternulo. Sed la fundamento por la templo de la Eternulo ankoraux ne estis starigita.
3:7 Kaj ili donis monon al la sxtonhakistoj kaj cxarpentistoj, kaj mangxajxon, trinkajxon, kaj oleon al Cidonanoj kaj Tiranoj, por ke ili venigu cedrojn de Lebanon per la maro gxis Jafo, konforme al la permeso, kiun donis al ili Ciro, regxo de Persujo.
3:8 En la dua jaro post ilia alveno al la domo de Dio en Jerusalem, en la dua monato, Zerubabel, filo de SXealtiel, kaj Jesxua, filo de Jocadak, kaj iliaj ceteraj fratoj, la pastroj, kaj la Levidoj, kaj cxiuj, kiuj venis el la kaptiteco en Jerusalemon, faris la komencon, kaj starigis la Levidojn,  havantajn la agxon de dudek jaroj kaj pli, por inspekti la laborojn en la domo de la Eternulo.
3:9 Kaj Jesxua kun siaj filoj kaj fratoj, kaj Kadmiel kun siaj filoj, la idoj de Jehuda, starigxis kiel unu homo, por inspekti la faradon de la laboroj en la domo de Dio, ankaux la idoj de HXenadad kun siaj filoj kaj fratoj, la Levidoj.
3:10 Kiam la konstruistoj starigis fundamenton por la templo de la Eternulo,  tiam starigxis la pastroj en siaj vestoj kun trumpetoj, kaj la Levidoj, idoj de Asaf, kun cimbaloj, por glori la Eternulon per la kantoj de David, regxo de Izrael.
3:11 Kaj ili ekkantis gloron kaj lauxdon al la Eternulo, ke Li estas bona, ke eterna estas Lia favorkoreco al Izrael; kaj la tuta popolo gxojkriis lauxte,  glorante la Eternulon pro la fondo de la domo de la Eternulo.
3:12 Kaj multaj el la pastroj kaj el la Levidoj kaj el la cxefoj de patrodomoj, maljunuloj, kiuj vidis la unuan templon, nun, cxe la fondado de cxi tiu templo antaux iliaj okuloj, lauxte ploris; sed multaj lauxte gxojkriis.
3:13 Kaj la popolo ne povis distingi inter la sonoj de la gxojkriado kaj la sonoj de la popola plorado; cxar la popolo kriis tre lauxte, kaj tiu kriado estis auxdata malproksime.
4:1 Kiam la malamikoj de Jehuda kaj Benjamen auxdis, ke la revenintoj el la kaptiteco konstruas templon al la Eternulo, Dio de Izrael,
4:2 tiam ili venis al Zerubabel kaj al la cxefoj de la patrodomoj, kaj diris al ili:Ni ankaux deziras konstrui kun vi, cxar simile al vi ni ankaux sercxas vian Dion, kaj al Li ni alportas oferojn de post la tempo de Esar-HXadon,  regxo de Asirio, kiu venigis nin cxi tien.
4:3 Sed Zerubabel kaj Jesxua kaj la aliaj cxefoj de patrodomoj de Izrael diris al ili:Ne estas bone, ke vi kune kun ni konstruu domon por nia Dio; ni solaj konstruos por la Eternulo, Dio de Izrael, kiel ordonis al ni la regxo Ciro, regxo de Persujo.
4:4 Tiam la popolo de la lando komencis malfortigadi la manojn de la Juda popolo kaj malhelpadi al gxi en la konstruado.
4:5 Kaj ili dungadis kontraux ili konsilistojn, por detrui ilian entreprenon,  dum la tuta tempo de Ciro, regxo de Persujo, gxis la regxado de Dario, regxo de Persujo.
4:6 Kaj en la tempo de la regxado de Ahxasxverosx, en la komenco de lia regxado, ili skribis akuzon kontraux la logxantoj de Judujo kaj de Jerusalem.
4:7 En la tempo de Artahxsxasxt skribis Bisxlam, Mitredat, Tabeel, kaj la aliaj iliaj kunuloj al Artahxsxasxt, regxo de Persujo:la letero estis skribita Sirie kaj klarigita Sirie.
4:8 Rehxum, konsilisto, kaj SXimsxaj, skribisto, skribis unu leteron kontraux Jerusalem al Artahxsxasxt, la regxo, en la sekvanta maniero:
4:9 Ni, Rehxum, konsilisto, kaj SXimsxaj, skribisto, kaj iliaj aliaj kunuloj,  Dinaanoj, Afarsathxanoj, Tarpelanoj, Afarsanoj, Arkevanoj, Babelanoj,  SXusxananoj, Dehaanoj, Elamanoj,
4:10 kaj la aliaj popoloj, kiujn translogxigis Asnapar, la granda kaj glora,  kaj enlogxigis en Samario kaj en la aliaj urboj transriveraj, kaj tiel plu.
4:11 Jen estas la teksto de la letero, kiun ili sendis al li:Al la regxo Artahxsxasxt viaj sklavoj, la transriveranoj, kaj tiel plu.
4:12 Estu sciate al la regxo, ke la Judoj, kiuj foriris de vi kaj venis al ni en Jerusalemon, rekonstruas nun tiun ribeleman kaj malbonan urbon kaj faras muregojn kaj starigas jam la fundamentojn.
4:13 Nun estu sciate al la regxo, ke se tiu urbo estos konstruita kaj la muregoj estos finitaj, tiam ili ne donos tributon nek impostojn nek jarpagon,  kaj la regxa kaso havos malprofiton.
4:14 CXar ni mangxas salon el la regxa palaco, kaj ni ne volas vidi ion, kio malhonoras la regxon, tial ni sendas kaj sciigas al la regxo,
4:15 ke oni sercxu en la kronikoj de viaj patroj, kaj vi trovos en la kronikoj kaj konvinkigxos, ke tiu urbo estas urbo ribelema kaj malutila por la regxoj kaj landoj, kaj ke ribeloj estis farataj en gxi de la plej malproksimaj tempoj, kio estas la kauxzo, pro kiu tiu urbo estis detruita.
4:16 Ni sciigas al la regxo, ke se tiu urbo estos rekonstruita kaj gxiaj muregoj estos finitaj, tiam vi poste havos nenian parton en la regiono transrivera.
4:17 La regxo sendis respondon:Al Rehxum, konsilisto, SXimsxaj, skribisto,  kaj al la aliaj iliaj kunuloj, kiuj logxas en Samario kaj en la aliaj transriveraj lokoj, pacon kaj saluton.
4:18 La letero, kiun vi sendis al ni, estas klare legita antaux mi;
4:19 kaj mi donis ordonon, ke oni sercxu; kaj oni trovis, ke tiu urbo de malproksima tempo ribeladis kontraux la regxoj, kaj tumultoj kaj defaloj estis farataj en gxi;
4:20 ke potencaj regxoj estis en Jerusalem kaj posedis la tutan transriveran regionon, kaj tributo, impostoj, kaj jarpagoj estis donataj al ili.
4:21 Tial agu laux cxi tiu ordono:malhelpu tiujn homojn en ilia laborado, ke la urbo ne estu rekonstruata, gxis estos donita ordono de mi.
4:22 Kaj estu singardaj, ke vi ne estu malatentaj en tio, por ke ne naskigxu granda malprofito por la regxo.
4:23 Kiam cxi tiu letero de la regxo Artahxsxasxt estis tralegita antaux Rehxum, la skribisto SXimsxaj, kaj iliaj kunuloj, ili tuj iris en Jerusalemon al la Judoj kaj haltigis ilian laboradon per forta mano.
4:24 Tiam cxesigxis la laborado cxe la domo de Dio en Jerusalem; kaj tiu stato dauxris gxis la dua jaro de regxado de Dario, regxo de Persujo.
5:1 Kaj la profetoj, HXagaj, la profeto, kaj Zehxarja, filo de Ido, profetis pri la Judoj, kiuj estis en Judujo kaj Jerusalem, en la nomo de Dio de Izrael.
5:2 Tiam levigxis Zerubabel, filo de SXealtiel, kaj Jesxua, filo de Jocadak,  kaj komencis konstrui la domon de Dio en Jerusalem, kaj kun ili estis la profetoj de Dio, kiuj fortigadis ilin.
5:3 En tiu tempo venis al ili Tatnaj, la estro de la transrivera regiono, kaj SXetar-Boznaj, kaj iliaj kunuloj, kaj tiele diris al ili:Kiu permesis al vi konstrui cxi tiun domon kaj starigi cxi tiujn murojn?
5:4 Tiam ni diris al ili, kiaj estis la nomoj de tiuj homoj, kiuj konstruis tiun konstruajxon.
5:5 Sed la okulo de ilia Dio estis super la plejagxuloj de la Judoj, kaj ili ne estis malhelpataj, gxis la afero estis raportita al Dario kaj gxis revenis decido pri tio.
5:6 Jen estas la enhavo de la letero, kiun sendis Tatnaj, la estro de la transrivera regiono, kaj SXetar-Boznaj, kun siaj kunuloj la Afarsehxanoj,  kiuj estis en la transrivera regiono, al la regxo Dario;
5:7 la raporto, kiun ili sendis al li, havis la sekvantan tekston:Al la regxo Dario plenan pacon.
5:8 Estu sciate al la regxo, ke ni iris en la Judan landon, al la domo de la granda Dio; gxi estas konstruata el grandaj sxtonoj, kaj trabojn oni enmetas en la murojn, kaj la laboro estas farata vigle kaj sukcesas en iliaj manoj.
5:9 Tiam ni demandis tiujn plenagxulojn, kaj diris al ili:Kiu donis al vi la permeson konstrui cxi tiun domon kaj starigi cxi tiujn murojn?
5:10 Kaj krom tio ni demandis pri iliaj nomoj, por raporti al vi, kaj skribi la nomojn de tiuj homoj, kiuj estas iliaj cxefoj.
5:11 Per la sekvantaj vortoj ili respondis al ni kaj diris:Ni estas servantoj de Dio de la cxielo kaj de la tero, kaj ni konstruas la domon, kiu estis konstruita antaux multe da jaroj, kaj granda regxo de Izrael konstruis gxin kaj finis gxin.
5:12 Sed kiam niaj patroj kolerigis Dion de la cxielo, Li transdonis ilin en la manon de Nebukadnecar, regxo de Babel, la HXaldeo; kaj tiun domon li detruis, kaj la popolon li translogxigis en Babelon.
5:13 Sed en la unua jaro de Ciro, regxo de Babel, la regxo Ciro donis permeson rekonstrui cxi tiun domon de Dio.
5:14 Ecx la vazojn de la domo de Dio, la orajn kaj argxentajn, kiujn Nebukadnecar elportis el la templo de Jerusalem kaj forportis en la templon de Babel, ilin la regxo Ciro elportis el la templo de Babel, kaj oni transdonis ilin al SXesxbacar, kiun li starigis kiel regionestron;
5:15 kaj li diris al li:Prenu cxi tiujn vazojn, iru, kaj forportu ilin en la templon de Jerusalem, kaj la domo de Dio estu konstruata sur sia loko.
5:16 Tiam venis tiu SXesxbacar kaj metis la fundamenton por la domo de Dio en Jerusalem; kaj de tiu tempo gxis nun gxi estas konstruata, kaj gxi ankoraux ne estas finita.
5:17 Tial, se placxas al la regxo, oni sercxu en la domo de la regxaj trezoroj tie en Babel, cxu efektive la regxo Ciro donis permeson konstrui cxi tiun domon de Dio en Jerusalem; kaj la volon de la regxo pri tio oni sendu al ni.
6:1 Tiam la regxo Dario ordonis, ke oni sercxu en la domo de dokumentoj, kie la trezoroj estis deponitaj, en Babel.
6:2 Kaj oni trovis en Ahxmeta, la regxa kastelo en la Meda lando, unu skribrulajxon, en kiu estis skribita la sekvanta pormemorajxo:
6:3 En la unua jaro de la regxo Ciro, la regxo Ciro donis ordonon:Pri la domo de Dio en Jerusalem, estu konstruata domo, loko, kie oni alportas oferojn,  kaj fortikaj fundamentoj por gxi estu starigitaj; la alto de la domo estu sesdek ulnoj, gxia largxo estu sesdek ulnoj.
6:4 Da vicoj el grandaj sxtonoj estu tri, kaj unu vico el ligno; la elspezoj estu donataj el la regxa domo.
6:5 Ankaux la vazojn de la domo de Dio, orajn kaj argxentajn, kiujn Nebukadnecar elportis el la templo de Jerusalem kaj forportis en Babelon, oni redonu, kaj ili iru en la templon de Jerusalem sur sian lokon kaj estu lokitaj en la domo de Dio.
6:6 Tial Tatnaj, la estro de la transrivera regiono, SXetar-Boznaj, kaj iliaj kunuloj, la Afarsehxanoj, kiuj estas en la transrivera regiono, forigxu de tie;
6:7 permesu al ili labori cxe la domo de Dio; la regionestro de Judujo kaj la plejagxuloj de la Judoj konstruu tiun domon de Dio sur gxia loko.
6:8 Kaj de mi estas donata ordono pri tio, kio devas esti farata al la plejagxuloj de la Judoj por la konstruado de tiu domo:el la apartenajxo de la regxo, el la transriveraj impostoj oni tuj donu la elspezojn al tiuj homoj,  por ke la laborado ne haltu.
6:9 Kaj tiom estos necese da bovoj, sxafoj, aux sxafidoj por bruloferoj por Dio de la cxielo, da tritiko, salo, vino, oleo, kiel diros la pastroj en Jerusalem, oni donadu al ili cxiutage sen halto,
6:10 por ke ili alportadu agrablodoran oferon al la Dio de la cxielo, kaj por ke ili pregxu pri la vivo de la regxo kaj de liaj infanoj.
6:11 De mi estas donata la ordono, ke se iu homo sxangxos cxi tiun decidon,  oni elprenu trabon el lia domo, kaj li estu levita kaj alnajlita al gxi, kaj lia domo pro tio estu ruinigita.
6:12 Kaj Dio, kiu logxigis tie Sian nomon, faligu cxiun regxon kaj popolon,  kiu etendus sian manon, por sxangxi cxi tion, por fari ion malutilan al tiu domo de Dio en Jerusalem. Mi, Dario, donis la ordonon; gxi estu tuj plenumita.
6:13 Tiam Tatnaj, la estro de la transrivera regiono, SXetar-Boznaj, kaj iliaj kunuloj komencis tuj agadi konforme al tio, kion ordonis la regxo Dario.
6:14 Kaj la plejagxuloj de la Judoj konstruis kun sukceso, konforme al la profetado de HXagaj, la profeto, kaj de Zehxarja, filo de Ido. Kaj ili konstruis kaj finis laux la volo de Dio de Izrael, kaj laux la volo de Ciro,  de Dario, kaj de Artahxsxasxt, regxoj de Persujo.
6:15 Kaj oni finis la domon en la tria tago de la monato Adar, en la sesa jaro de regxado de la regxo Dario.
6:16 Kaj la Izraelidoj, la pastroj, la Levidoj, kaj la aliaj revenintoj el la kaptiteco faris kun gxojo la sanktigon de tiu domo de Dio.
6:17 Kaj oni alportis cxe la sanktigo de tiu domo de Dio:cent bovojn, ducent sxafojn, kvarcent sxafidojn, kaj dek du pekoferajn kaprojn pro la tuta Izrael, laux la nombro de la triboj de Izrael.
6:18 Kaj oni starigis la pastrojn laux iliaj ordoj, kaj la Levidojn laux iliaj vicoj, por la servado al Dio en Jerusalem, kiel estas preskribite en la libro de Moseo.
6:19 Kaj la revenintoj el la kaptiteco faris Paskon en la dek-kvara tago de la unua monato.
6:20 CXar la pastroj kaj la Levidoj purigis sin cxiuj kiel unu homo; kaj ili bucxis Paskajn sxafidojn por cxiuj revenintoj el la kaptiteco, por siaj fratoj, la pastroj, kaj por si.
6:21 Kaj mangxis la Izraelidoj, kiuj revenis el la kaptiteco, kaj cxiuj, kiuj apartigis sin de la malpureco de la nacioj de la tero, por turni sin al la Eternulo, Dio de Izrael.
6:22 Kaj ili en gxojo solenis la feston de macoj dum sep tagoj; cxar la Eternulo gxojigis ilin, kaj turnis al ili la koron de la regxo de Asirio, por ke li fortigu iliajn manojn cxe la laborado koncerne la domon de Dio, la Dio de Izrael.
7:1 Post tiuj okazintajxoj, dum la regxado de Artahxsxast, regxo de Persujo,  el Babel iris Ezra, filo de Seraja, filo de Azarja, filo de HXilkija,
7:2 filo de SXalum, filo de Cadok, filo de Ahxitub,
7:3 filo de Amarja, filo de Azarja, filo de Merajot,
7:4 filo de Zerahxja, filo de Uzi, filo de Buki,
7:5 filo de Abisxua, filo de Pinehxas, filo de Eleazar, filo de Aaron, la cxefpastro.
7:6 Tiu Ezra iris el Babel. Li estis lerta scienculo koncerne la instruon de Moseo, kiun donis la Eternulo, Dio de Izrael. Kaj la regxo donis al li cxion laux lia deziro, cxar la mano de la Eternulo, lia Dio, estis super li.
7:7 Ankaux kelkaj el la Izraelidoj, el la pastroj, el la Levidoj, el la kantistoj, el la pordegistoj, kaj el la Netinoj iris en Jerusalemon en la sepa jaro de la regxo Artahxsxast.
7:8 Kaj li venis en Jerusalemon en la kvina monato, en la sepa jaro de la regxo.
7:9 CXar en la unua tago de la unua monato estis la komenco de la irado el Babel, kaj en la unua tago de la kvina monato li venis en Jerusalemon, cxar la mano de lia Dio favore estis super li.
7:10 CXar Ezra pretigis sian koron, por studi la instruon de la Eternulo kaj plenumi gxin, kaj por instrui en Izrael legxojn kaj ordonojn.
7:11 Kaj jen estas la teksto de la letero, kiun la regxo Artahxsxast donis al Ezra, la pastro, la scienculo, kiu instruis la vortojn de la ordonoj de la Eternulo kaj Liajn legxojn pri Izrael:
7:12 Artahxsxast, regxo de la regxoj, al Ezra, pastro, kaj scienculo pri la legxoj de Dio de la cxielo, pacon kaj saluton.
7:13 De mi estas ordonite, ke en mia regno cxiu el la popolo de Izrael kaj el gxiaj pastroj kaj Levidoj, kiu volas iri en Jerusalemon, iru kun vi.
7:14 CXar vi estas sendata de la regxo kaj de liaj sep konsilistoj, por pririgardi Judujon kaj Jerusalemon laux la en via mano trovigxanta legxo de via Dio,
7:15 kaj por tien forporti la argxenton kaj oron, kiun la regxo kaj liaj konsilistoj oferis al Dio de Izrael, kies logxejo estas en Jerusalem,
7:16 kaj la tutan argxenton kaj oron, kiun vi akiros en la tuta provinco de Babel, kune kun la memvolaj donacoj de la popolo kaj de la pastroj, kiuj oferos por la domo de sia Dio, kiu estas en Jerusalem.
7:17 Acxetu tuj pro tiu mono bovojn, sxafojn, kaj sxafidojn, kaj la al tio apartenantajn farunoferojn kaj versxoferojn, kaj alportu ilin sur la altaron de la domo de via Dio en Jerusalem.
7:18 Kaj kion vi kaj viaj fratoj trovos bona fari el la cetera argxento kaj oro, tion laux la volo de via Dio faru.
7:19 Kaj la vazojn, kiuj estas donitaj al vi por la servado en la domo de via Dio, prezentu antaux la Dio de Jerusalem.
7:20 Kaj cxion ceteran, kio estas necesa por la domo de via Dio, kion vi trovos bona doni, donu el la regxa trezorejo.
7:21 Kaj de mi, Artahxsxast, la regxo, estas farata ordono al cxiuj trezorgardistoj trans la rivero, ke cxio, kion postulos de vi Ezra, la pastro, instruisto de la legxoj de Dio de la cxielo, estu tuj plenumata,
7:22 gxis jena kvanto:argxento gxis cent kikaroj, tritiko gxis cent kor�oj,  vino gxis cent bat�oj, ankaux oleo gxis cent bat�oj, kaj salo en kvanto senlima.
7:23 CXio, kio estas ordonita de Dio de la cxielo, devas esti farata tuj por la domo de Dio de la cxielo, por ke Lia kolero ne trafu la regnon, la regxon,  aux liajn infanojn.
7:24 Kaj ni sciigas al vi, ke sur neniun el la pastroj, Levidoj, kantistoj,  pordegistoj, Netinoj, aux servantoj cxe tiu domo de Dio vi devas meti tributon, imposton, aux depagojn.
7:25 Kaj vi, Ezra, laux la sagxo, kiun via Dio donis al vi, starigu registojn kaj jugxistojn, kiuj jugxadus la tutan popolon, kiu estas trans la rivero,  cxiujn, kiuj scias la legxojn de via Dio; kaj kiu ne scias, tiun instruu.
7:26 Kaj cxiu, kiu ne plenumos la legxojn de via Dio aux la legxojn de la regxo, tuj estu jugxe kondamnata, cxu al morto, cxu al elpelo, cxu al monpuno, cxu al meto en malliberejon.
7:27 Benata estu la Eternulo, Dio de niaj patroj, kiu metis en la koron de la regxo la ideon beligi la domon de la Eternulo en Jerusalem,
7:28 kaj sur min turnis favoron de la regxo kaj de liaj konsilistoj kaj de cxiuj potencaj princoj de la regxo. Kaj mi ricevis kuragxon, cxar la mano de la Eternulo, mia Dio, estis super mi; kaj mi kolektis en Izrael cxefojn, por ke ili iru kun mi.
8:1 Jen estas la cxefoj de patrodomoj kun ilia genealogio, kiuj iris kun mi el Babel en la tempo de regxado de la regxo Artahxsxast:
8:2 el la idoj de Pinehxas:Gersxom; el la idoj de Itamar:Daniel; el la idoj de David:HXatusx;
8:3 el la idoj de SXehxanja:el la idoj de Parosx:Zehxarja, kaj kun li la familianoj, viroj en la nombro de cent kvindek;
8:4 el la idoj de Pahxat-Moab:Eljehoenaj, filo de Zerahxja, kaj kun li ducent virseksuloj;
8:5 el la idoj de SXehxanja:la filo de Jahxaziel, kaj kun li tricent virseksuloj;
8:6 el la idoj de Adin:Ebed, filo de Jonatan, kaj kun li kvindek virseksuloj;
8:7 el la idoj de Elam:Jesxaja, filo de Atalja, kaj kun li sepdek virseksuloj;
8:8 el la idoj de SXefatja:Zebadja, filo de Mihxael, kaj kun li okdek virseksuloj;
8:9 el la idoj de Joab:Obadja, filo de Jehxiel, kaj kun li ducent dek ok virseksuloj;
8:10 el la idoj de SXelomit:la filo de Josifja, kaj kun li cent sesdek virseksuloj;
8:11 el la idoj de Bebaj:Zehxarja, filo de Bebaj, kaj kun li dudek ok virseksuloj;
8:12 el la idoj de Azgad:Johxanan, filo de Hakatan, kaj kun li cent dek virseksuloj;
8:13 el la idoj de Adonikam la lastaj, kaj jen estas iliaj nomoj:Elifelet,  Jeiel, kaj SXemaja, kaj kun ili sesdek virseksuloj;
8:14 el la idoj de Bigvaj:Utaj kaj Zakur, kaj kun ili sepdek virseksuloj.
8:15 Kaj mi kolektis ilin cxe la rivero, kiu enfluas en Ahavan, kaj ni restis tie tri tagojn; kaj kiam mi pririgardis la popolon kaj la pastrojn, mi el la idoj de Levi trovis tie neniun.
8:16 Tiam mi sendis Eliezeron, Arielon, SXemajan, Elnatanon, Jaribon,  Elnatanon, Natanon, Zehxarjan, kaj Mesxulamon, la cxefojn, kaj Jojaribon kaj Elnatanon, la scienculojn;
8:17 kaj mi donis al ili komision al Ido, la cxefo en la loko Kasifja, kaj mi donis al ili instrukcion pri tio, kion ili devas diri al Ido, kaj al liaj fratoj, la Netinoj, en la loko Kasifja, por venigi al ni servistojn por la domo de nia Dio.
8:18 Kaj ili venigis al ni, cxar super ni estis la favora mano de nia Dio,  homon sagxan el la idoj de Mahxli, filo de Levi, filo de Izrael, kaj SXerebjan kun liaj filoj kaj fratoj, dek ok homojn,
8:19 kaj HXasxabjan, kaj kun li Jesxajan, el la idoj de Merari, kun liaj fratoj kaj iliaj filoj, dudek;
8:20 kaj el la Netinoj, kiujn David kaj la princoj starigis por servi al la Levidoj, ducent dudek Netinojn; cxiuj ili estis registritaj laux siaj nomoj.
8:21 Kaj mi proklamis tie faston cxe la rivero Ahava, por ke ni humiligu nin antaux nia Dio, por peti de Li gxustan vojon por ni, por niaj infanoj, kaj por nia tuta havo.
8:22 CXar mi hontis peti de la regxo militistojn kaj rajdistojn por defendi nin kontraux malamikoj sur la vojo; cxar ni tiele diris al la regxo:La mano de nia Dio estas bonfaranta por cxiuj, kiuj sin turnas al Li, kaj Lia potenco kaj Lia kolero estas kontraux cxiuj, kiuj Lin forlasas.
8:23 Ni do fastis, kaj petis nian Dion pri tio; kaj Li auxskultis nin.
8:24 Kaj mi apartigis el la cxefaj pastroj dek du, kaj mi aligis al ili SXerebjan kaj HXasxabjan kaj dek el iliaj fratoj.
8:25 Kaj mi pese transdonis al ili la argxenton kaj la oron kaj la vazojn,  kiuj estis donacitaj por la domo de nia Dio kaj kiujn donacis la regxo kaj liaj konsilistoj kaj liaj princoj, kaj cxiuj Izraelidoj, kiuj tie trovigxis.
8:26 Kaj mi pese transdonis al ili:da argxento sescent kvindek kikarojn, da argxentaj vazoj cent kikarojn, kaj da oro cent kikarojn;
8:27 da oraj kalikoj dudek je la sumo de mil darkemonoj, kaj du vazojn el brilanta plej bona kupro, multekosta kiel oro.
8:28 Kaj mi diris al ili:Vi estas sanktaj al la Eternulo, kaj la vazoj estas sanktaj, ankaux la argxento kaj la oro, memvole donacitaj al la Eternulo, Dio de viaj patroj.
8:29 Maldormu, kaj gardu tion, gxis vi transdonos pese al la cxefaj pastroj,  Levidoj, kaj cxefoj de patrodomoj de Izrael en Jerusalem, en la cxambroj de la domo de la Eternulo.
8:30 Kaj la pastroj kaj la Levidoj akceptis la pesitajn argxenton, oron, kaj vazojn, por forporti en Jerusalemon en la domon de nia Dio.
8:31 Kaj ni ekvojiris de la rivero Ahava en la dek-dua tago de la unua monato, por iri en Jerusalemon; kaj la mano de nia Dio estis super ni, kaj Li savis nin kontraux la manoj de malamikoj kaj kontraux insidantoj cxe la vojo.
8:32 Kaj ni venis en Jerusalemon kaj restis tie dum tri tagoj.
8:33 En la kvara tago la argxento, oro, kaj vazoj estis transdonitaj pese en la domon de nia Dio, en la manojn de la pastro Meremot, filo de Urija, kune kun Eleazar, filo de Pinehxas, kune kun Jozabad, filo de Jesxua, kaj Noadja,  filo de Binuj, la Levidoj.
8:34 CXio estis farita lauxnombre kaj lauxpeze, kaj cxio pesita estis tiutempe enskribita.
8:35 La forkaptitoj, kiuj revenis el la kaptiteco, alportis bruloferojn al Dio de Izrael:dek du bovojn, pro la tuta Izrael, nauxdek ses sxafojn, sepdek sep sxafidojn, dek du pekoferajn kaprojn, cxion kiel bruloferon al la Eternulo.
8:36 Kaj oni transdonis la ordonojn de la regxo al la satrapoj de la regxo kaj al la transriveraj regionestroj; kaj cxi tiuj subtenis la popolon kaj la domon de Dio.
9:1 Kiam cxio tio estis finita, aliris al mi la estroj, kaj diris:La popolo Izraela kaj la pastroj kaj la Levidoj ne apartigis sin de la popoloj de la landoj koncerne iliajn abomenindajxojn, de la Kanaanidoj, HXetidoj,  Perizidoj, Jebusidoj, Amonidoj, Moabidoj, Egiptoj, kaj Amoridoj;
9:2 cxar ili prenis el iliaj filinoj edzinojn por si kaj por siaj filoj, kaj miksigxis la sankta semo kun la popoloj de la landoj; kaj la mano de la eminentuloj kaj cxefoj estis la unua en cxi tiu malbonago.
9:3 Kiam mi auxdis tion, mi dissxiris miajn vestojn kaj mian tunikon, mi elsxiris harojn de mia kapo kaj el mia barbo, kaj mi sidis konsternite.
9:4 Kaj kolektigxis al mi cxiuj, kiuj timis la vortojn de Dio de Izrael, pro la krimo de la forkaptitoj; kaj mi sidis konsternite gxis la vesperofero.
9:5 Kaj cxe la vesperofero mi levigxis de mia aflikto, kaj kun dissxiritaj vestoj kaj tuniko mi starigxis surgenue kaj etendis miajn manojn al la Eternulo, mia Dio,
9:6 kaj mi diris:Ho mia Dio, mi hontas, kaj gxenas min levi mian vizagxon al Vi, ho mia Dio; cxar niaj malbonagoj kreskis pli alten ol nia kapo, kaj nia kulpo farigxis granda gxis la cxielo.
9:7 De post la tempo de niaj patroj ni estas en granda kulpo gxis la nuna tago; pro niaj malbonagoj ni estis transdonitaj, ni kaj niaj regxoj kaj niaj pastroj, en la manojn de la alilandaj regxoj, sub glavon, en kaptitecon, al disrabo kaj malhonoro, kiel tio estas nun.
9:8 Kaj nun antaux momento venis pardono de la Eternulo, nia Dio, kaj Li restigis al ni savigxintojn kaj permesis al ni alfortikigxi sur Lia sankta loko; nia Dio donis lumon al niaj okuloj, kaj Li permesis al ni iom revivigxi en nia sklaveco.
9:9 Ni estas ja sklavoj; sed en nia sklaveco nia Dio nin ne forlasis. Kaj Li donis al ni favorkorecon de la regxoj de Persujo, por permesi al ni revivigxi, por konstrui la domon de nia Dio kaj restarigi gxiajn ruinojn, kaj por doni al ni barilon en Judujo kaj Jerusalem.
9:10 Kaj nun kion ni diros, ho nia Dio, post tio? cxar ni forlasis Viajn ordonojn,
9:11 kiujn Vi ordonis per Viaj servantoj, la profetoj, dirante:La lando, en kiun vi venas por ekposedi gxin, estas lando malpura pro la malpureco de la popoloj alilandaj, pro iliaj abomenindajxoj, per kiuj ili plenigis gxin de rando al rando en sia malpureco;
9:12 ne donu do viajn filinojn al iliaj filoj, kaj iliajn filinojn ne prenu por viaj filoj, neniam zorgu pri ilia paco kaj bonstato, por ke vi fortigxu kaj por ke vi nutru vin per la bonajxoj de la tero kaj por ke vi heredigu gxin por eterne al viaj filoj.
9:13 Kaj post cxio, kio trafis nin pro niaj malbonaj faroj kaj pro nia granda kulpo, kaj kiam nun Vi indulgis nin malgraux niaj malbonagoj kaj donis al ni tian savigxon,
9:14 cxu ni nun denove malobeu Viajn ordonojn, kaj boparencigxu kun la popoloj de tiuj abomenindajxoj? CXu Vi ne koleros kontraux ni gxis plena ekstermo sen restigo de ia restajxo kaj savitajxo?
9:15 Ho Eternulo, Dio de Izrael! Vi estas justa; cxar ni restis savigxintoj gxis la nuna tago. Jen ni estas antaux Vi en nia kulpo; ni ne povas teni nin antaux Vi pro tio.
10:1 Kiam Ezra pregxis kaj faris konfeson, plorante kaj kusxante antaux la domo de Dio, kolektigxis al li el la Izraelidoj tre granda amaso, viroj,  virinoj, kaj infanoj; cxar ankaux la popolo tre multe ploris.
10:2 Kaj ekparolis SXehxanja, filo de Jehxiel, el la idoj de Elam, kaj diris al Ezra:Ni faris krimon kontraux nia Dio, prenante edzinojn aligentajn el la popoloj de la lando. Tamen nun ekzistas espero por Izrael en cxi tiu afero.
10:3 Nun ni faru interligon kun nia Dio, ke laux la konsilo de mia sinjoro,  kaj de tiuj, kiuj havas timon antaux la ordonoj de nia Dio, ni forigos cxiujn virinojn kaj iliajn naskitojn, kaj estu farite konforme al la legxo.
10:4 Levigxu, cxar vi devas okupi vin pri tio, kaj ni estos kun vi; estu kuragxa, kaj agu.
10:5 Tiam Ezra levigxis, kaj jxurigis la cxefajn pastrojn, la Levidojn, kaj la tutan Izraelon, ke ili agos tiel; kaj ili jxuris.
10:6 Kaj Ezra levigxis de antaux la domo de Dio, kaj iris al la cxambro de Jehohxanan, filo de Eljasxib, kaj eniris tien. Panon li ne mangxis kaj akvon li ne trinkis, cxar li funebris pri la krimo de la kaptitecanoj.
10:7 Kaj oni proklamis en Judujo kaj Jerusalem al cxiuj, kiuj venis el la kaptiteco, ke ili kolektigxu en Jerusalem,
10:8 kaj ke al cxiu, kiu ne venos tien post paso de tri tagoj, laux decido de la estroj kaj plejagxuloj estos anatemita lia tuta havo, kaj li estos ekskomunikita el la komunumo de la reenmigrintoj.
10:9 Kaj kolektigxis cxiuj idoj de Jehuda kaj de Benjamen en Jerusalem post tri tagoj. Tio estis en la nauxa monato, en la dudeka tago de la monato. Kaj la tuta popolo sidis sur la placo antaux la domo de Dio, tremante pro cxi tiu afero kaj pro pluvo.
10:10 Kaj levigxis Ezra, la pastro, kaj diris al ili:Vi faris krimon,  prenante aligentajn edzinojn kaj pligrandigante la kulpon de Izrael.
10:11 Tial faru nun konfeson al la Eternulo, Dio de viaj patroj, kaj plenumu Lian volon:apartigu vin de la popoloj de la lando kaj de la aligentaj edzinoj.
10:12 Kaj la tuta komunumo respondis kaj diris per lauxta vocxo:Jes, kiel vi diras, tiel estu farite.
10:13 Tamen la popolo estas grandnombra, kaj la tempo nun estas pluva, kaj ni ne havas forton, por stari sur la strato; cetere tio ne estas afero de unu tago aux de du, cxar ni multe pekis en tiu afero.
10:14 Niaj estroj do starigxu pro la tuta komunumo, kaj cxiuj en niaj urboj,  kiuj prenis aligentajn edzinojn, venu en difinita tempo, kaj kun ili la plejagxuloj de cxiu urbo kaj gxiaj jugxistoj, gxis oni forturnos de ni la flaman koleron de nia Dio pro tiu afero.
10:15 Sed Jonatan, filo de Asahel, kaj Jahxzeja, filo de Tikva,  kontrauxstaris tion, kaj Mesxulam, kaj SXabtaj, la Levido, helpis ilin.
10:16 Kaj tiel faris la revenintoj el la kaptiteco. Kaj apartigxis por tio la pastro Ezra kaj cxefoj de patrodomoj laux iliaj patrodomoj, cxiuj lauxnome;  kaj ili sidigxis en la unua tago de la deka monato, por esplori la aferon.
10:17 Kaj gxis la unua tago de la unua monato ili finis la aferon pri cxiuj viroj, kiuj prenis aligentajn edzinojn.
10:18 Kaj trovigxis el la pastridoj, kiuj prenis aligentajn edzinojn, el la filoj de Jesxua, filo de Jocadak, kaj el liaj fratoj:Maaseja, Eliezer, Jarib,  kaj Gedalja.
10:19 Kaj ili donis sian manon, ke ili forigos siajn edzinojn, kaj ke ili alportos pro sia kulpo virsxafon kiel kulpoferon.
10:20 Kaj el la filoj de Imer:HXanani kaj Zebadja;
10:21 el la filoj de HXarim:Maaseja, Elija, SXemaja, Jehxiel, kaj Uzija;
10:22 el la filoj de Pasxhxur:Eljoenaj, Maaseja, Isxmael, Netanel, Jozabad,  kaj Eleasa;
10:23 kaj el la Levidoj:Jozabad, SXimei, Kelaja (ankaux nomata Kelita),  Petahxja, Jehuda, kaj Eliezer;
10:24 el la kantistoj:Eljasxib; el la pordegistoj:SXalum, Telem, kaj Uri;
10:25 el la Izraelidoj:el la filoj de Parosx:Ramja, Jizija, Malkija, Mijamin,  Eleazar, Malkija, kaj Benaja;
10:26 el la filoj de Elam:Matanja, Zehxarja, Jehxiel, Abdi, Jeremot, kaj Elija;
10:27 el la filoj de Zatu:Eljoenaj, Eljasxib, Matanja, Jeremot, Zabad, kaj Aziza;
10:28 el la filoj de Bebaj:Jehohxanan, HXananja, Zabaj, Atlaj;
10:29 el la filoj de Bani:Mesxulam, Maluhx, Adaja, Jasxub, SXeal, kaj Ramot;
10:30 el la filoj de Pahxat-Moab:Adna, Kelal, Benaja, Maaseja, Matanja,  Becalel, Binuj, kaj Manase;
10:31 el la filoj de HXarim:Eliezer, Jisxija, Malkija, SXemaja, SXimeon,
10:32 Benjamen, Maluhx, SXemarja;
10:33 el la filoj de HXasxum:Matnaj, Matata, Zabad, Elifelet, Jeremaj,  Manase, SXimei;
10:34 el la filoj de Bani:Maadaj, Amram, Uel,
10:35 Benaja, Bedja, Keluhu,
10:36 Vanja, Meremot, Eljasxib,
10:37 Matanja, Matnaj, Jaasaj,
10:38 Bani, Binuj, SXimei,
10:39 SXelemja, Natan, Adaja,
10:40 Mahxnadbaj, SXasxaj, SXaraj,
10:41 Azarel, SXelemja, SXemarja,
10:42 SXalum, Amarja, Jozef;
10:43 el la filoj de Nebo:Jeiel, Matitja, Zabad, Zebina, Jadaj, Joel, Benaja.
10:44 CXiuj tiuj prenis edzinojn aligentajn; kelkaj el tiuj edzinoj naskis infanojn.


Next: Nehemiah

1:1 Vortoj de Nehxemja, filo de HXahxalja.  En la monato Kislev, en la dudeka jaro, mi estis en la kastelurbo SXusxan.
1:2 Kaj venis HXanani, unu el miaj fratoj, li kaj kelkaj viroj el Judujo. Kaj mi demandis lin pri la Judoj, kiuj savigxis kaj restis el la forkaptitaro,  kaj pri Jerusalem.
1:3 Kaj ili diris al mi:La restintoj, kiuj restis el la forkaptitaro,  trovigxas tie en la lando en granda mizero kaj malhonoro; kaj la murego de Jerusalem estas detruita, kaj gxiaj pordegoj estas forbruligitaj per fajro.
1:4 Kiam mi auxdis tiujn vortojn, mi sidigxis kaj ekploris, kaj funebris dum kelke da tagoj; kaj mi fastis kaj pregxis antaux Dio de la cxielo.
1:5 Kaj mi diris:Mi petas Vin, ho Eternulo, Dio de la cxielo, Dio granda kaj timinda, kiu konservas la interligon kaj favorkorecon al Liaj amantoj kaj al la plenumantoj de Liaj ordonoj!
1:6 Via orelo estu atenta, kaj Viaj okuloj estu malfermitaj, por auxskulti la pregxon de Via servanto, per kiu mi pregxas antaux Vi nun tage kaj nokte pri la Izraelidoj, Viaj servantoj, dum mi faras konfeson pri la pekoj de la Izraelidoj, kiujn ni pekis antaux Vi; mi kaj la domo de mia patro, ni pekis.
1:7 Ni forte pekis antaux Vi, kaj ni ne plenumis la ordonojn kaj la legxojn kaj la decidojn, kiujn Vi ordonis al Moseo, Via servanto.
1:8 Sed volu rememori la vorton, kiun Vi eldiris al Via servanto Moseo,  nome:Se vi pekos, Mi disjxetos vin inter la popolojn;
1:9 sed se vi returnos vin al Mi kaj konservos Miajn ordonojn kaj plenumos ilin, tiam se viaj forpelitoj ecx estus cxe la rando de la cxielo, Mi ecx de tie kolektos ilin, kaj venigos ilin sur la lokon, kiun Mi elektis, por logxigi tie Mian nomon.
1:10 Ili estas ja Viaj servantoj, kaj Via popolo, kiun Vi liberigis per Via granda forto kaj per Via potenca mano.
1:11 Mi petas, ho Sinjoro, Via orelo estu atenta al la pregxo de Via servanto, kaj al la pregxo de Viaj servantoj, kiuj deziras timi Vian nomon;  kaj donu sukceson al Via servanto hodiaux, kaj akirigu al li favorkorecon antaux cxi tiu homo. (Mi estis vinversxisto cxe la regxo.)
2:1 En la monato Nisan, en la dudeka jaro de la regxo Artahxsxast, antaux li staris vino. Kaj mi prenis la vinon kaj donis al la regxo; kaj gxis tiam mi ne estis malgaja antaux li.
2:2 Kaj la regxo diris al mi:Kial vi aspektas malbone, kvankam vi ne estas malsana? tio certe estas doloro de koro. Kaj mi forte ektimis,
2:3 kaj mi diris al la regxo:La regxo vivu eterne; kiel mi povas ne aspekti malbone, kiam la urbo, kiu estas la tomboloko de miaj patroj, estas dezertigita, kaj gxiaj pordegoj estas forbruligitaj per fajro?
2:4 Kaj la regxo diris al mi:Kion do vi deziras? Tiam mi pregxis al Dio de la cxielo,
2:5 kaj diris al la regxo:Se al la regxo placxas, kaj se via sklavo havas vian favoron, permesu al mi veturi en Judujon, en la urbon, kie trovigxas la tomboj de miaj patroj, kaj konstrui gxin.
2:6 Kaj la regxo diris al mi (la regxino sidis apud li):Kiel longe dauxros via veturado? kaj kiam vi revenos? Kaj la regxo bonvolis forliberigi min, kaj mi difinis al li templimon.
2:7 Kaj mi diris al la regxo:Se al la regxo placxas, oni donu al mi leterojn al la transriveraj regionestroj, ke ili permesu al mi trairi, gxis mi venos en Judujon;
2:8 kaj ankaux leteron al Asaf, la gardisto de la regxa arbaro, ke li donu al mi arbojn por tegi la pordegojn de la kastelo cxe la templo, kaj por la murego de la urbo, kaj por la domo, en kiu mi logxos. Kaj la regxo donis al mi, cxar super mi estis la favora mano de mia Dio.
2:9 Kaj mi venis al la transriveraj regionestroj, kaj mi donis al ili la leterojn de la regxo. Kaj la regxo sendis kun mi oficirojn kaj rajdistojn.
2:10 Kiam tion auxdis Sanbalat, la HXoronano, kaj Tobija, la sklavo Amonida,  ili havis grandan cxagrenon, ke venis homo, por zorgi pri la bono de la Izraelidoj.
2:11 Kaj mi venis en Jerusalemon. Kaj restinte tie dum tri tagoj,
2:12 mi levigxis nokte kune kun nemultaj homoj, kiuj estis kun mi; mi al neniu ion diris pri tio, kion mia Dio inspiris al mi fari por Jerusalem;  neniu besto estis kun mi, krom tiu, sur kiu mi rajdis.
2:13 Kaj mi trarajdis nokte tra la Pordego de la Valo, al la Fonto de la Drako kaj al la Pordego de Sterko; mi rigardis la muregojn de Jerusalem, kiel detruitaj ili estas, kaj gxiajn pordegojn, kiel ili estas forbruligitaj per fajro.
2:14 Kaj mi alrajdis al la Pordego de la Fonto kaj al la Regxa Lageto; sed tie ne estis suficxe da spaco, ke povu trairi la besto, kiu estis sub mi.
2:15 Kaj mi levigxis nokte laux la torento kaj pririgardis la muregon, kaj,  trarajdinte denove tra la Pordego de la Valo, mi revenis.
2:16 Kaj la estroj ne sciis, kien mi iris kaj kion mi faras; nek al la Judoj,  nek al la pastroj, nek al la eminentuloj, nek al la estroj, nek al la ceteraj plenumantoj de la laboroj mi ion diris gxis nun.
2:17 Kaj mi diris al ili:Vi vidas la mizeron, en kiu ni trovigxas, kiel Jerusalem estas dezertigita kaj gxiaj pordegoj estas forbruligitaj per fajro;  ni iru kaj konstruu la muregon de Jerusalem, ke ni ne estu plu en malhonoro.
2:18 Kaj mi rakontis al ili pri la mano de mia Dio, kiu favore estis super mi, ankaux la vortojn de la regxo, kiujn li diris al mi. Kaj ili diris:Ni levigxu kaj konstruu; kaj iliaj manoj fortigxis por la bono.
2:19 Kiam tion auxdis Sanbalat, la HXoronano, kaj Tobija, la sklavo Amonida,  kaj Gesxem, la Arabo, ili ridis pri ni kaj rigardis nin malestime, kaj diris:Kio estas tiu afero, kiun vi faras? cxu ne kontraux la regxo vi ribelas?
2:20 Kaj mi respondis al ili, kaj diris al ili:Dio de la cxielo donos al ni sukceson, kaj ni, Liaj servantoj, levigxos kaj konstruos; sed vi havas nenian parton nek rajton nek memoron en Jerusalem.
3:1 Kaj levigxis la cxefpastro Eljasxib, kaj liaj fratoj, la pastroj, kaj konstruis la Pordegon de SXafoj; ili sanktigis gxin kaj starigis gxiajn pordojn, ili sanktigis gxis la turo Mea, gxis la turo HXananel.
3:2 Apud li konstruis la logxantoj de Jerihxo, apud ili konstruis Zakur, filo de Imri.
3:3 La Pordegon de Fisxoj konstruis la logxantoj de Senaa; ili tegis gxin,  kaj starigis gxiajn pordojn, serurojn, kaj riglilojn.
3:4 Apud ili konstruis Meremot, filo de Urija, filo de Hakoc; apud ili konstruis Mesxulam, filo de Berehxja, filo de Mesxezabel; apud ili konstruis Cadok, filo de Baana.
3:5 Apud ili konstruis la Tekoaanoj; tamen iliaj eminentuloj ne metis sian kolon sub laboradon por sia sinjoro.
3:6 La Malnovan Pordegon konstruis Jojada, filo de Paseahx, kaj Mesxulam,  filo de Besodja; ili tegis gxin, kaj starigis gxiajn pordojn, gxiajn serurojn, kaj gxiajn riglilojn.
3:7 Apud ili konstruis Melatja, la Gibeonano, kaj Jadon, la Meronotano, la logxantoj de Gibeon kaj de Micpa, gxis la segxo de la transrivera regionestro.
3:8 Apud li konstruis Uziel, filo de HXarhaja, fandisto; apud li konstruis HXananja, filo de sxmirajxisto. Kaj ili restarigis Jerusalemon gxis la Largxa Murego.
3:9 Apud ili konstruis Refaja, filo de HXur, estro de duondistrikto de Jerusalem.
3:10 Apud ili kaj kontraux sia domo konstruis Jedaja, filo de HXarumaf; apud li konstruis HXatusx, filo de HXasxabneja.
3:11 Alian parton konstruis Malkija, filo de HXarim, kaj HXasxub, filo de Pahxat-Moab; ankaux la Turon de la Fornoj.
3:12 Apude konstruis SXalum, filo de Halohxesx, estro de duondistrikto de Jerusalem, li kaj liaj filinoj.
3:13 La Pordegon de la Valo konstruis HXanun kaj la logxantoj de Zanoahx; ili konstruis gxin, kaj starigis gxiajn pordojn, gxiajn serurojn, kaj gxiajn riglilojn, kaj mil ulnojn de la murego gxis la Pordego de Sterko.
3:14 La Pordegon de Sterko konstruis Malkija, filo de Rehxab, estro de la distrikto de Bet-Kerem; li konstruis gxin, kaj starigis gxiajn pordojn,  serurojn, kaj riglilojn.
3:15 La Pordegon de la Fonto konstruis SXalun, filo de Kol-HXoze, estro de la distrikto de Micpa; li konstruis gxin kaj tegis gxin, kaj starigis gxiajn pordojn, serurojn, kaj riglilojn; ankaux la muregon cxe la lageto SXelahx de la regxa gxardeno kaj gxis la sxtupoj, kiuj iras malsupren de la urbo de David.
3:16 Post li konstruis Nehxemja, filo de Azbuk, estro de duondistrikto de Bet-Cur, gxis la loko kontraux la tomboj de David kaj gxis la farita lageto kaj gxis la Domo de Herooj.
3:17 Post li konstruis la Levidoj:Rehxum, filo de Bani; apude konstruis HXasxabja, estro de duondistrikto de Keila, por sia distrikto.
3:18 Post li konstruis iliaj fratoj, Bavaj, filo de HXenadad, estro de duondistrikto de Keila.
3:19 Apud li konstruis Ezer, filo de Jesxua, estro de Micpa, duan parton, cxe la angulo, kontraux la loko, kie oni supreniras al la armilejo.
3:20 Post li vigle konstruis Baruhx, filo de Zakaj, alian parton, de la angulo gxis la pordo de la domo de Eljasxib, la cxefpastro.
3:21 Post li konstruis Meremot, filo de Urija, filo de Hakoc, alian parton,  de la pordo de la domo de Eljasxib gxis la fino de la domo de Eljasxib.
3:22 Post li konstruis la pastroj, kiuj logxis en la cxirkauxajxo.
3:23 Post ili konstruis Benjamen kaj HXasxub, kontraux sia domo; post ili konstruis Azarja, filo de Maaseja, filo de Ananja, apud sia domo.
3:24 Post li konstruis Binuj, filo de HXenadad, alian parton, de la domo de Azarja gxis la angulo kaj la rando.
3:25 Palal, filo de Uzaj, de kontraux la angulo kaj la turo, kiu elstaras el la supra regxa domo, apud la korto de malliberejo. Post li Pedaja, filo de Parosx
3:26 (La Netinoj logxis en Ofel.) gxis kontraux la Pordego de la Akvo oriente, kaj gxis la elstaranta turo.
3:27 Poste konstruis la Tekoaanoj, alian parton, de kontraux la granda elstaranta turo gxis la muro de Ofel.
3:28 De post la Pordego de la CXevaloj konstruis la pastroj, cxiu kontraux sia domo.
3:29 Poste konstruis Cadok, filo de Imer, kontraux sia domo; post li konstruis SXemaja, filo de SXehxanja, gardisto de la Orienta Pordego.
3:30 Post li konstruis HXananja, filo de SXelemja, kaj HXanun, sesa filo de Calaf, alian parton. Post li konstruis Mesxulam, filo de Berehxja, kontraux sia cxambro.
3:31 Post li konstruis Malkija, filo de fandisto, gxis la domo de la Netinoj kaj de la butikistoj, kontraux la Pordego de Depono kaj gxis la tegmenta cxambro de la angulo.
3:32 Inter la tegmenta cxambro de la angulo kaj la Pordego de SXafoj konstruis la fandistoj kaj la butikistoj.
4:1 Kiam Sanbalat auxdis, ke ni konstruas la muregon, li koleris kaj havis grandan cxagrenon, kaj li mokis la Judojn.
4:2 Kaj li parolis antaux siaj fratoj kaj antaux la militistoj de Samario,  kaj diris:Kion faras tiuj senfortaj Judoj? cxu oni tion permesos al ili? cxu efektive ili alportados oferojn? cxu ili iam finos? cxu ili revivigos la sxtonojn, kiuj farigxis amaso da rubo kaj estas difektitaj de brulo?
4:3 Kaj Tobija, la Amonido, kiu estis apud li, diris:Ecx tio, kion ili konstruas, estas tia, ke se venos vulpo, gxi detruos ilian sxtonan muregon.
4:4 Auxskultu, ho nia Dio, en kia malestimo ni trovigxas; rejxetu ilian mokadon sur ilian kapon, kaj elmetu ilin al prirabado en lando de kaptiteco;
4:5 ne kovru ilian malbonagon, kaj ilia peko ne elvisxigxu antaux Vi; cxar ili cxagrenis la konstruantojn.
4:6 Ni tamen konstruis la muregon, kaj la tuta murego estis jam kunmetita gxis duono; kaj la popolo laboris kuragxe.
4:7 Kiam Sanbalat kaj Tobija kaj la Araboj kaj la Amonidoj kaj la Asxdodanoj auxdis, ke la muregoj de Jerusalem estas riparataj kaj ke la brecxoj komencis esti fermataj, ili tre ekkoleris.
4:8 Kaj ili faris interkonsenton, ke ili cxiuj kune iru milite kontraux Jerusalemon kaj faru al gxi malbonon.
4:9 Sed ni pregxis al nia Dio, kaj ni starigis pro ili gardon tage kaj nokte kontraux ili.
4:10 La Judoj diris:Malgrandigxis la forto de la portistoj, kaj da rubo estas multe; kaj ni ne povas konstrui la muregon.
4:11 Kaj niaj malamikoj diris:Ili ne scios kaj ne vidos, gxis ni venos en ilian mezon kaj mortigos ilin kaj cxesigos la laboradon.
4:12 Kiam la Judoj, kiuj logxis apud ili, venadis, kaj diradis al ni,  dekfoje, el cxiuj lokoj:Revenu al ni,
4:13 tiam mi starigis malsupre sur la lokoj malantaux la murego, sur la nekovritaj lokoj, mi starigis la popolon lauxfamilie, kun iliaj glavoj,  lancoj, kaj pafarkoj.
4:14 Kaj mi pririgardis, kaj mi starigxis, kaj diris al la eminentuloj kaj al la estroj kaj al la cetera popolo:Ne timu ilin; memoru pri la Sinjoro, la granda kaj timinda, kaj batalu por viaj fratoj, viaj filoj, viaj filinoj,  viaj edzinoj, kaj viaj domoj.
4:15 Kiam niaj malamikoj auxdis, ke ni scias, tiam Dio detruis ilian intencon, kaj ni cxiuj revenis al la murego, cxiu al sia laboro.
4:16 Kaj de post tiu tago duono de miaj junuloj faradis la laboron, kaj duono tenis lancojn, sxildojn, pafarkojn, kaj kirasojn; kaj la estroj trovigxadis malantaux la tuta domo de Jehuda.
4:17 Unuj konstruis la muregon, kaj aliaj portis la sxargxojn, kiujn ili metis sur sin; per unu mano cxiu faris la laboron, kaj en la dua mano li tenis batalilon.
4:18 La konstruantoj cxiuj havis sian glavon alligitan al siaj lumboj, kaj tiamaniere ili konstruis; kaj la trumpetisto estis apud mi.
4:19 Kaj mi diris al la eminentuloj kaj al la estroj kaj al la cetera popolo:La laboro estas granda kaj vasta, kaj ni estas disigitaj sur la murego, malproksime unu de la alia;
4:20 tial se de iu loko vi auxdos la sonon de trumpeto, tien kolektigxu al ni; nia Dio batalos por ni.
4:21 Tiamaniere ni faradis la laboron; kaj duono de ili tenis lancojn de la levigxo de la cxielrugxo gxis la apero de la steloj.
4:22 Kaj mi ankaux diris en tiu tempo al la popolo, ke cxiu kun sia knabo noktu en Jerusalem, por ke ili estu por ni nokte kiel gardo, kaj tage ili laboru.
4:23 Kaj nek mi, nek miaj fratoj, nek miaj knaboj, nek la gardistoj, kiuj estis malantaux mi, neniu el ni deprenis de si siajn vestojn; nur cxiu aparte estis sendata, por sin bani.
5:1 Kaj la popolo kaj iliaj edzinoj komencis forte krii kontraux siaj fratoj,  la Judoj.
5:2 Estis tiaj, kiuj parolis:Estas multe da ni kaj da niaj filoj kaj filinoj;  ni prenu al ni grenon kaj mangxu, por ke ni vivu.
5:3 Aliaj parolis:Niajn kampojn, niajn vinbergxardenojn, kaj niajn domojn ni donas proprunte, por ke ni akiru grenon kontraux malsato.
5:4 Aliaj parolis:Ni pruntas monon por impostoj por la regxo, donante garantiajxe niajn kampojn kaj vinbergxardenojn;
5:5 sed kiel la korpo de niaj fratoj, tia estas nia korpo, kiel iliaj infanoj, tiaj estas niaj infanoj; tamen jen ni devas humile servigi niajn filojn kaj niajn filinojn, kaj el niaj filinoj kelkaj jam estas humiligitaj.  Ni ne havas forton en niaj manoj, kaj niaj kampoj kaj vinbergxardenoj apartenas al aliaj.
5:6 Kaj tio forte min cxagrenis, kiam mi auxdis ilian kriadon kaj tiujn vortojn.
5:7 Sed mia koro donis al mi konsilon, kaj mi faris severan riprocxon al la eminentuloj kaj al la estroj, kaj diris al ili:Vi prenas procentegon de viaj fratoj! Kaj mi kunvokis kontraux ili grandan kunvenon.
5:8 Kaj mi diris al ili:Ni elacxetis niajn fratojn, la Judojn, kiuj estis venditaj al la nacioj, kiom ni povis; dume vi volas vendi viajn fratojn, kaj ili estas vendataj al ni! Ili silentis kaj trovis nenion por respondi.
5:9 Kaj mi diris:Ne bona estas tio, kion vi faras. CXu vi ne devas konduti kun timo antaux nia Dio, por eviti malhonoron de la flanko de la nacioj, niaj malamikoj?
5:10 Ankaux mi kaj miaj fratoj kaj miaj junuloj donis al ili prunte monon kaj grenon; ni malsxuldigu al ili tiun sxuldon.
5:11 Redonu do al ili hodiaux iliajn kampojn, vinbergxardenojn,  olivgxardenojn, kaj domojn, kaj la procenton pro la mono, la greno, la mosto,  kaj la oleo, kiujn vi pruntis al ili.
5:12 Kaj ili diris:Ni redonos, kaj ni ne postulos de ili; ni agos tiel, kiel vi diras. Kaj mi alvokis la pastrojn, kaj mi prenis de ili jxuron, ke ili tiel agos.
5:13 Kaj mi elskuis mian baskon, kaj diris:Tiele Dio elskuu el lia domo kaj el lia akiritajxo cxiun homon, kiu ne plenumos tiun vorton; tiele li estu elskuita kaj senhava. Kaj la tuta komunumo diris:Amen; kaj oni gloris la Eternulon. Kaj la popolo agis tiele.
5:14 Krom tio, de post la tago, kiam al mi estis ordonite esti ilia regionestro en la Juda lando, de la dudeka jaro gxis la tridek-dua jaro de la regxo Artahxsxast, en la dauxro de dek du jaroj, mi kun miaj fratoj ne mangxis la panon de regionestro.
5:15 La antauxaj regionestroj, kiuj estis antaux mi, sxargxadis la popolon,  kaj prenadis de ili panon kaj vinon, krom kvardek sikloj da argxento; ecx iliaj junuloj regis super la popolo. Sed mi ne agis tiel, pro timo antaux Dio.
5:16 Mi partoprenis ankaux en la laborado cxe tiu murego; kaj kampon ni ne acxetis; kaj cxiuj miaj junuloj kolektigxadis tie al la laboro.
5:17 CXe mia tablo estadis po cent kvindek homoj da Judoj kaj estroj, kaj ankaux da tiuj, kiuj venis al ni el la nacioj, kiuj estas cxirkaux ni.
5:18 Preparataj estis por unu tago:unu bovo, ses plej bonaj sxafoj, kaj ankaux birdoj estis preparataj cxe mi; kaj en la dauxro de dek tagoj estis uzata tre multe da vino. Malgraux tio mi ne postulis panon de regionestro,  cxar la popolo estis sxargxita de malfacila laboro.
5:19 Rememoru pri mi al bono, ho mia Dio, cxion, kion mi faris por cxi tiu popolo.
6:1 Kiam Sanbalat, Tobija, la Arabo Gesxem, kaj niaj ceteraj malamikoj auxdis, ke mi rekonstruis la muregon kaj ke ne restis en gxi difektoj (kvankam gxis tiu tempo mi ankoraux ne starigis pordojn en la pordegoj),
6:2 tiam Sanbalat kaj Gesxem sendis, por diri al mi:Venu, ni kune kunvenu en la vilagxoj de la valo Ono. Ili intencis fari al mi malbonon.
6:3 Sed mi sendis al ili senditojn, por diri:Mi faras grandan laboron, kaj mi ne povas iri; kial cxesigxu la laborado, kiam mi gxin forlasos kaj iros al vi?
6:4 Kaj ili sendis al mi la saman proponon kvar fojojn, kaj mi respondis tion saman.
6:5 Kaj Sanbalat sendis al mi kun la sama propono la kvinan fojon sian junulon, kiu havis en sia mano nefermitan leteron.
6:6 En gxi estis skribite:Inter la nacioj iras la famo, kaj Gesxem diras, ke vi kaj la Judoj intencas defali; por tio vi konstruas la muregon; kaj laux tiu famo vi volas esti ilia regxo.
6:7 Ankaux profetojn vi starigis, por ke ili prediku pri vi en Jerusalem,  dirante:Estas regxo en Judujo. Nun la famo pri tio venos al la regxo; venu do, ke ni kune interkonsiligxu.
6:8 Sed mi sendis al li, por diri:Nenio farigxis el tio, kion vi diras; vi mem tion elpensis.
6:9 Ili cxiuj ja timigis nin, pensante:Ili ellasos el siaj manoj la laboron,  kaj gxi ne estos farata. Sed nun fortigxu miaj manoj.
6:10 Kaj mi venis en la domon de SXemaja, filo de Delaja, filo de Mehetabel;  li sin ensxlosis. Kaj li diris:Ni iru kune en la domon de Dio, en la mezon de la templo, kaj ni sxlosu la pordojn de la templo; cxar oni venos, por mortigi vin, en la nokto oni venos, por mortigi vin.
6:11 Sed mi diris:CXu tia homo, kiel mi, forkuru? cxu tia, kiel mi, iru en la templon, por konservi la vivon? mi ne iros.
6:12 Mi komprenis, ke ne Dio lin sendis; cxar la profetajxon li eldiris pri mi pro tio, ke Tobija kaj Sanbalat lin subacxetis.
6:13 Li estis subacxetita, por ke mi timu, por ke mi agu tiel kaj peku. Tio donus al ili pretekston por malbona famo, por ke ili min malhonoru.
6:14 Rememoru, ho mia Dio, pri Tobija kaj Sanbalat tiujn iliajn farojn,  ankaux pri la profetino Noadja, kaj la aliaj profetoj, kiuj timigis min.
6:15 La murego estis finita en la dudek-kvina tago de la monato Elul, en la dauxro de kvindek du tagoj.
6:16 Kiam tion auxdis cxiuj niaj malamikoj, kaj vidis cxiuj nacioj, kiuj estis cxirkaux ni, ili multe perdis la kuragxon; cxar ili komprenis, ke tiu laboro estas farita de nia Dio.
6:17 Krom tio, en tiuj tagoj la eminentuloj el la Judoj skribis multe da leteroj al Tobija, kaj leteroj de Tobija venis al ili;
6:18 cxar multaj el la Judoj estis en jxura ligo kun li, cxar li estis bofilo de SXehxanja, filo de Arahx, kaj lia filo Jehohxanan prenis por edzino filinon de Mesxulam, filo de Berehxja.
6:19 Ili ankaux paroladis bone pri li antaux mi, kaj miajn vortojn ili transdonadis al li. Tobija sendis leterojn, por timigi min.
7:1 Kiam la murego estis konstruita, mi starigis la pordojn; kaj ricevis siajn oficojn la pordegistoj, la kantistoj, kaj la Levidoj.
7:2 Kaj mi donis ordonon al mia frato HXanani, kaj al HXananja, kastelestro de Jerusalem (cxar li estis homo fidela, kaj diotima pli ol multaj aliaj),
7:3 kaj mi diris al ili:Oni ne malfermu la pordegojn de Jerusalem, antaux ol la suno estos bone varmiga; kaj tiel longe, kiel ili staras, ili restigu la pordegojn fermitaj kaj sxlositaj; kaj oni starigu gardon el la logxantoj de Jerusalem, cxiun sur lia gardoloko kaj cxiun kontraux lia domo.
7:4 Sed la urbo estis vasta kaj granda, kaj da logxantoj estis en gxi nemulte, kaj la domoj ne estis konstruitaj.
7:5 Kaj mia Dio min inspiris, kaj mi kunvenigis la eminentulojn kaj la estrojn kaj la popolon, por ilin registri. Kaj mi trovis la genealogian registron de tiuj, kiuj venis antauxe, kaj mi trovis, ke en gxi estas skribite jene:
7:6 Jen estas la logxantoj de la lando, kiuj iris el la forkaptitoj, kiujn forkondukis Nebukadnecar, regxo de Babel, kaj kiuj revenis en Jerusalemon kaj en Judujon, cxiu en sian urbon,
7:7 kiuj venis kun Zerubabel, Jesxua, Nehxemja, Azarja, Raamja, Nahxamani,  Mordehxaj, Bilsxan, Misperet, Bigvaj, Nehxum, Baana. La nombro de la viroj de la popolo Izraela estis:
7:8 de la idoj de Parosx, du mil cent sepdek du,
7:9 de la idoj de SXefatja, tricent sepdek du,
7:10 de la idoj de Arahx, sescent kvindek du,
7:11 de la idoj de Pahxat-Moab, el la idoj de Jesxua kaj Joab, du mil okcent dek ok,
7:12 de la idoj de Elam, mil ducent kvindek kvar,
7:13 de la idoj de Zatu, okcent kvardek kvin,
7:14 de la idoj de Zakaj, sepcent sesdek,
7:15 de la idoj de Binuj, sescent kvardek ok,
7:16 de la idoj de Bebaj, sescent dudek ok,
7:17 de la idoj de Azgad, du mil tricent dudek du,
7:18 de la idoj de Adonikam, sescent sesdek sep,
7:19 de la idoj de Bigvaj, du mil sesdek sep,
7:20 de la idoj de Adin, sescent kvindek kvin,
7:21 de la idoj de Ater, el la domo de HXizkija, nauxdek ok,
7:22 de la idoj de HXasxum, tricent dudek ok,
7:23 de la idoj de Becaj, tricent dudek kvar,
7:24 de la idoj de HXarif, cent dek du,
7:25 de la idoj de Gibeon, nauxdek kvin,
7:26 de la logxantoj de Bet-Lehxem kaj de Netofa, cent okdek ok,
7:27 de la logxantoj de Anatot, cent dudek ok,
7:28 de la logxantoj de Bet-Azmavet, kvardek du,
7:29 de la logxantoj de Kirjat-Jearim, Kefira, kaj Beerot, sepcent kvardek tri,
7:30 de la logxantoj de Rama kaj Geba, sescent dudek unu,
7:31 de la logxantoj de Mihxmas, cent dudek du,
7:32 de la logxantoj de Bet-El kaj Aj, cent dudek tri,
7:33 de la logxantoj de Nebo-Ahxer, kvindek du,
7:34 de la idoj de la alia Elam, mil ducent kvindek kvar,
7:35 de la idoj de HXarim, tricent dudek,
7:36 de la idoj de Jerihxo, tricent kvardek kvin,
7:37 de la idoj de Lod, HXadid, kaj Ono, sepcent dudek unu,
7:38 de la idoj de Senaa, tri mil nauxcent tridek.
7:39 De la pastroj:de la idoj de Jedaja, el la domo de Jesxua, nauxcent sepdek tri,
7:40 de la idoj de Imer, mil kvindek du,
7:41 de la idoj de Pasxhxur, mil ducent kvardek sep,
7:42 de la idoj de HXarim, mil dek sep.
7:43 De la Levidoj:de la idoj de Jesxua, el la domo de Kadmiel, el la filoj de Hodja, sepdek kvar.
7:44 De la kantistoj:de la idoj de Asaf, cent kvardek ok.
7:45 De la pordegistoj:la idoj de SXalum, la idoj de Ater, la idoj de Talmon,  la idoj de Akub, la idoj de HXatita, la idoj de SXobaj, cent tridek ok.
7:46 De la Netinoj:la idoj de Cihxa, la idoj de HXasufa, la idoj de Tabaot,
7:47 la idoj de Keros, la idoj de Sia, la idoj de Padon,
7:48 la idoj de Lebana, la idoj de HXagaba, la idoj de SXalmaj,
7:49 la idoj de HXanan, la idoj de Gidel, la idoj de Gahxar,
7:50 la idoj de Reaja, la idoj de Recin, la idoj de Nekoda,
7:51 la idoj de Gazam, la idoj de Uza, la idoj de Paseahx,
7:52 la idoj de Besaj, la idoj de Meunim, la idoj de Nefisxesim,
7:53 la idoj de Bakbuk, la idoj de HXakufa, la idoj de HXarhxur,
7:54 la idoj de Baclit, la idoj de Mehxida, la idoj de HXarsxa,
7:55 la idoj de Barkos, la idoj de Sisra, la idoj de Tamahx,
7:56 la idoj de Neciahx, la idoj de HXatifa.
7:57 La idoj de la servantoj de Salomono:la idoj de Sotaj, la idoj de Soferet, la idoj de Perida,
7:58 la idoj de Jaala, la idoj de Darkon, la idoj de Gidel,
7:59 la idoj de SXefatja, la idoj de HXatil, la idoj de Pohxeret-Cebaim, la idoj de Amon.
7:60 La nombro de cxiuj Netinoj kaj de la idoj de la servantoj de Salomono estis tricent nauxdek du.
7:61 Kaj jen estas la elirintoj el Tel-Melahx, Tel-HXarsxa, Kerub, Adon, kaj Imer, kiuj ne povis montri sian patrodomon kaj devenon, cxu ili devenas de Izrael:
7:62 la idoj de Delaja, la idoj de Tobija, la idoj de Nekoda, sescent kvardek du.
7:63 Kaj el la pastroj:la idoj de HXabaja, la idoj de Hakoc, la idoj de Barzilaj, kiu prenis al si edzinon el la filinoj de Barzilaj, la Gileadano,  kaj estis nomata per ilia nomo.
7:64 Ili sercxis siajn dokumentojn genealogiajn, sed cxi tiuj ne trovigxis;  tial ili estis eligitaj el la listo de la pastroj.
7:65 Kaj la regionestro diris al ili, ke ili ne mangxu el la plejsanktajxo,  gxis aperos pastro kun la signoj de lumo kaj de justo.
7:66 La tuta komunumo kune konsistis el kvardek du mil tricent sesdek homoj,
7:67 krom iliaj sklavoj kaj sklavinoj, kies nombro estis sep mil tricent tridek sep, kaj al tio estis ducent kvardek kvin kantistoj kaj kantistinoj.
7:68 Da cxevaloj ili havis sepcent tridek ses; da muloj ili havis ducent kvardek kvin;
7:69 da kameloj ili havis kvarcent tridek kvin; da azenoj ses mil sepcent dudek.
7:70 Kelkaj el la cxefoj de patrodomoj donis por la laboroj:la regionestro donis por la trezorejo:mil darkemonojn da oro, kvindek aspergajn kalikojn,  kvincent tridek pastrajn vestojn.
7:71 El la cxefoj de patrodomoj, kelkaj donis en la trezorejon de la laboroj dudek mil darkemonojn da oro kaj du mil ducent min�ojn da argxento.
7:72 Kaj kion donis la ceteraj el la popolo, tio estis:dudek mil darkemonoj da oro kaj du mil min�oj da argxento kaj sesdek sep pastraj vestoj.
7:73 Kaj eklogxis la pastroj kaj la Levidoj kaj la pordegistoj kaj la kantistoj kaj la popolanoj kaj la Netinoj kaj la tuta Izrael en siaj urboj.  Kiam venis la sepa monato, la Izraelidoj estis jam en siaj urboj.
8:1 Kaj la tuta popolo, kiel unu homo, kolektigxis sur la placo, kiu estas antaux la Pordego de la Akvo, kaj ili diris al Ezra, la skribisto, ke li alportu la libron de instruo de Moseo, kiun la Eternulo ordonis al Izrael.
8:2 Kaj la pastro Ezra alportis la instruon antaux la komunumon, antaux la virojn kaj virinojn, antaux cxiujn, kiuj povis kompreni, en la unua tago de la sepa monato.
8:3 Kaj li legis el gxi sur la placo, kiu estas antaux la Pordego de la Akvo,  de la tagigxo gxis la tagmezo, antaux la viroj kaj virinoj kaj komprenpovantoj; kaj la oreloj de la tuta popolo estis turnitaj al la libro de instruo.
8:4 Kaj la skribisto Ezra staris sur ligna ambono, kiun oni faris por tio,  kaj apud li staris Matitja, SXema, Anaja, Urija, HXilkija, kaj Maaseja,  dekstre de li; kaj maldekstre de li:Pedaja, Misxael, Malkija, HXasxum,  HXasxbadana, Zehxarja, kaj Mesxulam.
8:5 Kaj Ezra malfermis la libron antaux la okuloj de la tuta popolo, cxar li staris pli alte ol la tuta popolo; kaj kiam li gxin malfermis, la tuta popolo starigxis.
8:6 Kaj Ezra benis la Eternulon, la grandan Dion; kaj la tuta popolo respondis:Amen, amen, levante supren siajn manojn; kaj ili klinigxis kaj faris adoron antaux la Eternulo vizagxaltere.
8:7 Kaj Jesxua, Bani, SXerebja, Jamin, Akub, SXabtaj, HXodija, Maaseja,  Kelita, Azarja, Jozabad, HXanan, Pelaja, kaj la Levidoj klarigadis al la popolo la instruon; kaj la popolo staris sur sia loko.
8:8 Kaj ili legis el la libro, el la instruo de Dio, klare, kun komentarioj,  ke oni komprenu la legatajxon.
8:9 Kaj Nehxemja, kiu estis la regionestro, kaj la pastro Ezra, la skribisto,  kaj la Levidoj, kiuj donadis klarigojn al la popolo, diris al la tuta popolo:CXi tiu tago estas sankta al la Eternulo, via Dio; ne malgxoju kaj ne ploru. CXar la tuta popolo ploris, auxskultante la vortojn de la instruo.
8:10 Kaj li diris al ili:Iru, mangxu grasajxon kaj trinku dolcxajxon, kaj sendu porciojn al tiuj, kiuj nenion pretigis por si; cxar cxi tiu tago estas sankta al nia Sinjoro; kaj ne malgxoju, cxar la gxojo pri la Eternulo estas via forto.
8:11 Kaj la Levidoj trankviligadis la tutan popolon, dirante:CXesu, cxar cxi tiu tago estas sankta; ne malgxoju.
8:12 Kaj la tuta popolo iris, por mangxi kaj trinki kaj sendi porciojn kaj fari grandan festenon; cxar ili komprenis la vortojn, kiujn oni sciigis al ili.
8:13 En la dua tago kunvenis la cxefoj de patrodomoj de la tuta popolo,  ankaux la pastroj kaj la Levidoj, al la skribisto Ezra, por ke li plue klarigu al ili la vortojn de la instruo.
8:14 Kaj ili trovis, ke en la instruo, kiun la Eternulo ordonis per Moseo,  estas skribite, ke la Izraelidoj sidu en lauxboj en la festo de la sepa monato,
8:15 kaj ke ili auxdigu kaj proklamu en cxiuj siaj urboj kaj en Jerusalem,  dirante:Iru sur la monton, kaj prenu brancxojn de olivarbo, brancxojn de oleastraj arboj, brancxojn de mirto, brancxojn de palmoj, kaj brancxojn de densfoliaj arboj, por fari lauxbojn, kiel estas skribite.
8:16 Kaj la popolo eliris kaj prenis, kaj faris al si lauxbojn, cxiu sur sia tegmento, aux sur sia korto, aux sur la kortoj de la domo de Dio, aux sur la placo de la Pordego de la Akvo, aux sur la placo de la Pordego de Efraim.
8:17 Kaj la tuta komunumo de tiuj, kiuj revenis el la kaptiteco, faris lauxbojn kaj logxis en la lauxboj; cxar de la tempo de Josuo, filo de Nun,  gxis tiu tago la Izraelidoj tion ne faris. Kaj estis tre granda gxojo.
8:18 Kaj oni legis el la libro de instruo de Dio cxiutage, de la unua tago gxis la lasta tago. Kaj oni festis dum sep tagoj, kaj en la oka tago oni faris ferman feston, laux la preskribo.
9:1 En la dudek-kvara tago de tiu monato kunvenis la Izraelidoj, fastante, en sakajxoj kaj kun tero sur la kapoj.
9:2 Kaj la idaro de Izrael apartigis sin de cxiuj fremduloj, kaj starigxis,  kaj faris konfeson pri siaj pekoj kaj pri la pekoj de siaj patroj.
9:3 Kaj ili levigxis sur la loko, kie ili staris, kaj oni legis el la libro de instruo de la Eternulo, ilia Dio, dum kvarono de tago, kaj dum alia kvarono oni faris konfeson kaj adorklinigxon antaux la Eternulo, ilia Dio.
9:4 Kaj sur la tribuno por la Levidoj starigxis Jesxua, Bani, Kadmiel,  SXebanja, Buni, SXerebja, Bani, kaj Kenani, kaj ekvokis per lauxta vocxo al la Eternulo, ilia Dio.
9:5 Kaj diris la Levidoj Jesxua, Kadmiel, Bani, HXasxabneja, SXerebja,  Hodija, SXebanja, kaj Petahxja:Levigxu, benu la Eternulon, vian Dion, de eterne gxis eterne. Kaj oni benu Vian nomon, la majestan kaj plej altan super cxia beno kaj lauxdo.
9:6 Vi, ho Eternulo, estas sola; Vi faris la cxielon, la cxielon de cxieloj,  kaj gxian tutan armeon, la teron, kaj cxion, kio estas sur gxi, la marojn,  kaj cxion, kio estas en ili; kaj Vi donas vivon al cxio, kaj la armeo de la cxielo adorklinigxas antaux Vi.
9:7 Vi estas la Eternulo, la Dio, kiu elektis Abramon kaj elirigis lin el Ur la HXaldea kaj donis al li la nomon Abraham,
9:8 kaj trovis lian koron fidela antaux Vi, kaj faris kun li interligon, por transdoni la landon de la Kanaanidoj, la HXetidoj, la Amoridoj, la Perizidoj,  la Jebusidoj, kaj la Girgasxidoj, transdoni gxin al lia idaro; kaj Vi plenumis Viajn vortojn, cxar Vi estas justa.
9:9 Vi vidis la mizeron de niaj patroj en Egiptujo, kaj Vi auxdis ilian kriadon cxe la Rugxa Maro;
9:10 kaj Vi faris signojn kaj miraklojn super Faraono, super cxiuj liaj servantoj, kaj super la tuta popolo de lia lando, cxar Vi sciis, ke ili agis fiere kontraux ili; kaj Vi faris al Vi nomon, kia gxi estas gxis nun.
9:11 Kaj Vi disfendis antaux ili la maron, kaj ili trairis meze de la maro sur seka tero; kaj iliajn persekutantojn Vi jxetis en la profundon, kiel sxtonon en potencan akvon.
9:12 Per nuba kolono Vi kondukis ilin tage, kaj per fajra kolono nokte, por prilumi al ili la vojon, kiun ili devis iri.
9:13 Kaj sur la monton Sinaj Vi malsupreniris, kaj Vi parolis al ili el la cxielo, kaj donis al ili instrukciojn gxustajn, instruojn verajn, legxojn kaj ordonojn bonajn.
9:14 Kaj Vian sanktan sabaton Vi konigis al ili, kaj ordonojn, legxojn, kaj instruon Vi ordonis al ili, per Via servanto Moseo.
9:15 Kaj panon en la cxielo Vi donis al ili kontraux ilia malsato, kaj akvon el roko Vi elirigis por ili kontraux ilia soifo; kaj Vi diris al ili, ke ili iru ekposedi la landon, kiun per levo de la mano Vi promesis doni al ili.
9:16 Sed ili kaj niaj patroj farigxis fieraj kaj malmolnukaj kaj ne obeis Viajn ordonojn;
9:17 ili ne volis obei, kaj ne memoris Viajn mirindajxojn, kiujn Vi faris sur ili; ili malmoligis sian nukon kaj starigis al si estron, por reveni ribele al sia sklaveco. Sed Vi estas Dio pardonema, indulgema kaj kompatema,  pacienca kaj favorkora, kaj Vi ne forlasis ilin.
9:18 Kvankam ili faris al si fanditan bovidon, kaj diris:Jen estas via dio,  kiu elkondukis vin el Egiptujo, kaj kvankam ili faris grandajn blasfemojn,
9:19 Vi tamen en Via granda favorkoreco ne forlasis ilin en la dezerto, la nuba kolono ne forigxis de ili tage, por konduki ilin sur la vojo, kaj la fajra kolono nokte, por prilumi al ili la vojon, kiun ili devis iri;
9:20 kaj Vian bonan spiriton Vi donis al ili, por instrui ilin, kaj Vian manaon Vi ne rifuzis al ilia busxo, kaj akvon Vi donis al ili kontraux ilia soifo.
9:21 Kaj dum kvardek jaroj Vi nutris ilin en la dezerto; nenio mankis al ili;  iliaj vestoj ne sentauxgigxis, kaj iliaj piedoj ne sxvelis.
9:22 Kaj Vi donis al ili regnojn kaj popolojn, kaj dividis ilin lauxparte;  kaj ili ekposedis la landon de Sihxon, la landon de la regxo de HXesxbon, kaj la landon de Og, regxo de Basxan.
9:23 Kaj iliajn filojn Vi multigis kiel la steloj de la cxielo, kaj Vi venigis ilin en la landon, pri kiu Vi diris al iliaj patroj, ke ili venos kaj ekposedos gxin.
9:24 Kaj la filoj venis kaj ekposedis la landon; kaj Vi humiligis antaux ili la logxantojn de la lando, la Kanaanidojn, kaj transdonis ilin en iliajn manojn, ankaux iliajn regxojn kaj la popolojn de la lando, por ke ili agu kun cxi tiuj laux sia bontrovo.
9:25 Kaj ili venkoprenis urbojn fortikigitajn kaj teron grasan, kaj ili ekposedis domojn plenajn de cxio bona, putojn elhakitajn en sxtonoj,  vinbergxardenojn kaj olivgxardenojn, kaj multajn mangxajxdonajn arbojn. Kaj ili mangxis, satigxis, grasigxis, kaj gxuis, dank� al Via granda boneco.
9:26 Kaj ili farigxis malobeemaj kaj defalis de Vi kaj jxetis Vian instruon malantaux sian dorson; Viajn profetojn, kiuj admonis ilin returni sin al Vi,  ili mortigis; kaj ili faris grandajn blasfemojn.
9:27 Tiam Vi transdonis ilin en la manojn de iliaj malamikoj, kaj cxi tiuj premis ilin. Sed en la tempo de sia mizero ili vokis al Vi, kaj Vi el la cxielo auxdis, kaj pro Via granda favorkoreco Vi donis al ili savantojn, kiuj savis ilin el la manoj de iliaj malamikoj.
9:28 Tamen, kiam ili ricevis trankvilecon, ili denove faradis malbonon antaux Vi. Kaj Vi forlasis ilin en la manoj de iliaj malamikoj, kiuj regis super ili. Sed, kiam ili returnis sin kaj vokis al Vi, Vi auxdis el la cxielo, kaj Vi savis ilin multfoje pro Via granda kompatemeco.
9:29 Vi admonis ilin, ke ili returnu sin al Via instruo; sed ili estis malhumilaj kaj ne obeis Viajn ordonojn, ili pekis kontraux Viaj preskriboj,  per kies plenumado la homo vivas, ili deturnis sian sxultron, malmoligis sian nukon, kaj ne volis auxskulti.
9:30 Vi atendis por ili dum multe da jaroj, Vi admonadis ilin kun Via spirito per Viaj profetoj; sed ili ne atentis; tial Vi transdonis ilin en la manojn de la popoloj alilandaj.
9:31 Tamen pro Via granda kompatemeco Vi ne ekstermis ilin tute, kaj ne forlasis ilin, cxar Vi estas Dio indulgema kaj kompatema.
9:32 Kaj nun, ho nia Dio, Dio granda, potenca, kaj timinda, kiu konservas la interligon kaj la favorkorecon, ne rigardu kiel tro malgrandan la tutan suferon, kiu trafis nin, niajn regxojn, niajn princojn, niajn pastrojn, niajn profetojn, niajn patrojn, kaj Vian tutan popolon, de la tempo de la regxoj de Asirio gxis la nuna tago.
9:33 Vi estas justa en cxio, kio trafis nin; cxar Vi agis laux la vero, kaj ni agis malpie.
9:34 Kaj niaj regxoj, niaj princoj, niaj pastroj, kaj niaj patroj ne plenumis Vian instruon, kaj ne atentis Viajn ordonojn kaj admonojn, per kiuj Vi ilin admonis.
9:35 En la tempo de sia regno, kaj cxe Via granda bono, kiun Vi donis al ili,  sur la tero vasta kaj grasa, kiun Vi donis al ili, ili ne servis al Vi kaj ne deturnis sin de siaj malbonaj agoj.
9:36 Jen ni hodiaux estas sklavoj, kaj sur la tero, kiun Vi donis al niaj patroj, por ke ni mangxu gxiajn fruktojn kaj gxian bonajxon, jen ni estas sklavoj sur gxi.
9:37 Kaj gxiaj produktajxoj abunde iras al la regxoj, kiujn Vi starigis super ni pro niaj pekoj; ili regas super niaj korpoj kaj super niaj brutoj laux sia placxo, kaj en granda mizero ni estas.
9:38 En cxio cxi tio ni faras firman interligon, kaj ni skribas, kaj tion sigelas niaj eminentuloj, niaj Levidoj, niaj pastroj.
10:1 La sigelintoj estas:Nehxemja, la regionestro, filo de HXahxalja, kaj Cidkija,
10:2 Seraja, Azarja, Jeremia,
10:3 Pasxhxur, Amarja, Malkija,
10:4 HXatusx, SXebanja, Maluhx,
10:5 HXarim, Meremot, Obadja,
10:6 Daniel, Ginton, Baruhx,
10:7 Mesxulam, Abija, Mijamin,
10:8 Maazja, Bilgaj, SXemaja. Tio estas la pastroj.
10:9 La Levidoj:Jesxua, filo de Azanja, Binuj, el la filoj de HXenadad,  Kadmiel;
10:10 kaj iliaj fratoj:SXebanja, Hodija, Kelita, Pelaja, HXanan,
10:11 Mihxa, Rehxob, HXasxabja,
10:12 Zakur, SXerebja, SXebanja,
10:13 Hodija, Bani, Beninu.
10:14 La cxefoj de la popolo:Parosx, Pahxat-Moab, Elam, Zatu, Bani,
10:15 Buni, Azgad, Bebaj,
10:16 Adonija, Bigvaj, Adin,
10:17 Ater, HXizkija, Azur,
10:18 Hodija, HXasxum, Becaj,
10:19 HXarif, Anatot, Nebaj,
10:20 Magpiasx, Mesxulam, HXezir,
10:21 Mesxezabel, Cadok, Jadua,
10:22 Pelatja, HXanan, Anaja,
10:23 Hosxea, HXananja, HXasxub,
10:24 Halohxesx, Pilhxa, SXobek,
10:25 Rehxum, HXasxabna, Maaseja,
10:26 Ahxija, HXanan, Anan,
10:27 Maluhx, HXarim, Baana.
10:28 Kaj la cetera popolo, la pastroj, Levidoj, pordegistoj, kantistoj,  Netinoj, kaj cxiuj, kiuj apartigxis de la aligentaj popoloj al la instruo de Dio, iliaj edzinoj, filoj, kaj filinoj, cxiuj, kiuj povis kompreni,
10:29 aligxis al siaj fratoj, al la eminentuloj, kaj ligis sin per jxura promeso, ke ili sekvos la instruon de Dio, donitan per Moseo, servanto de Dio, kaj ke ili konservos kaj plenumos cxiujn ordonojn de la Eternulo, nia Sinjoro, Liajn preskribojn kaj legxojn;
10:30 ke ni ne donos niajn filinojn al la popoloj de la lando, kaj iliajn filinojn ni ne prenos por niaj filoj;
10:31 ke kiam la popoloj de la lando venigos la komercajxojn aux cxiaspecan grenon en sabato, por vendi, ni ne prenos de ili en sabato aux en alia sankta tago; ke en cxiu sepa jaro ni forigos cxiujn sxuldojn.
10:32 Kaj ni starigis al ni kiel legxon, ke ni donados de ni po triono de siklo cxiujare por la servado en la domo de nia Dio:
10:33 por la panoj de propono, por la cxiutaga farunofero, por la cxiutaga brulofero, por la sabatoj, monatkomencoj, festoj, por la sanktajxoj, por pekoferoj, por pekliberigi Izraelon, kaj por cxiuj laboroj en la domo de nia Dio.
10:34 Kaj ni lotis inter la pastroj, Levidoj, kaj popolo pri la ofera liverado de ligno en la domo de nia Dio, laux niaj patrodomoj, cxiujare en difinitaj tempoj, por bruligi sur la altaro de la Eternulo, nia Dio, kiel estas skribite en la instruo.
10:35 Kaj ni akceptis kiel devon, ke ni alportados la unuaajxojn de nia tero kaj la unuaajxojn de cxiuj fruktoj de cxiu arbo cxiujare en la domon de la Eternulo;
10:36 ankaux la unuenaskitojn el niaj filoj kaj el niaj brutoj, kiel estas skribite en la instruo, kaj la unuenaskitojn de niaj bovoj kaj de niaj sxafoj ni alportados en la domon de nia Dio, al la pastroj, kiuj servas en la domo de nia Dio.
10:37 Kaj la unuaajxon de nia pasto, niajn oferdonojn, la fruktojn de cxiuj arboj, moston, kaj oleon ni alportados al la pastroj en la cxambrojn de la domo de nia Dio; kaj la dekonajxon de nia tero ni donos al la Levidoj, por ke ili, la Levidoj, havu dekonajxon en cxiuj urboj, kie ni prilaboras la teron.
10:38 Kaj la pastro, la Aaronido, estos kun la Levidoj, kiam ili prenos la dekonajxon; kaj la Levidoj venigos dekonajxon el la dekonajxo en la domon de nia Dio, en la cxambrojn de la provizejo.
10:39 CXar en tiujn cxambrojn la Izraelidoj kaj la Levidoj devas liveri la oferdonon el la greno, mosto, kaj oleo. Tie trovigxas la vazoj de la sanktejo, la servantaj pastroj, la pordegistoj, kaj la kantistoj. Kaj ni ne forlasos la domon de nia Dio.
11:1 La estroj de la popolo logxis en Jerusalem. La cetera popolo faris lotadon, por ke unu parto el dek logxu en Jerusalem, la sankta urbo, kaj la ceteraj naux partoj en la urboj.
11:2 Kaj la popolo benis cxiujn homojn, kiuj memvole konsentis logxi en Jerusalem.
11:3 Jen estas la cxefoj de la provinco, kiuj logxis en Jerusalem; en la urboj de Judujo logxis cxiu en sia posedajxo, laux siaj urboj, la Izraelidoj,  pastroj, Levidoj, Netinoj, kaj idoj de la servantoj de Salomono.
11:4 En Jerusalem logxis el la idoj de Jehuda kaj el la idoj de Benjamen:el la idoj de Jehuda:Ataja, filo de Uzija, filo de Zehxarja, filo de Amarja,  filo de SXefatja, filo de Mahalalel, el la filoj de Perec;
11:5 kaj Maaseja, filo de Baruhx, filo de Kol-HXoze, filo de HXazaja, filo de Adaja, filo de Jojarib, filo de Zehxarja, filo de la SXiloano.
11:6 La nombro de cxiuj idoj de Perec, kiuj logxis en Jerusalem, estis kvarcent sesdek ok, homoj batalkapablaj.
11:7 Kaj jen estas la idoj de Benjamen:Salu, filo de Mesxulam, filo de Joed,  filo de Pedaja, filo de Kolaja, filo de Maaseja, filo de Itiel, filo de Jesxaja;
11:8 post li Gabaj, Salaj, nauxcent dudek ok.
11:9 Kaj Joel, filo de Zihxri, estis ilia estro; kaj Jehuda, filo de Hasenua,  estis dua urbestro.
11:10 El la pastroj:Jedaja, filo de Jojarib, Jahxin,
11:11 Seraja, filo de HXilkija, filo de Mesxulam, filo de Cadok, filo de Merajot, filo de Ahxitub, estro en la domo de Dio.
11:12 Kaj iliaj fratoj, kiuj plenumadis laboron en la domo, estis en la nombro de okcent dudek du; kaj Adaja, filo de Jerohxam, filo de Pelalja, filo de Amci, filo de Zehxarja, filo de Pasxhxur, filo de Malkija;
11:13 kaj liaj fratoj, cxefoj de patrodomoj, ducent kvardek du; kaj Amasxsaj,  filo de Azarel, filo de Ahxzaj, filo de Mesxilemot, filo de Imer;
11:14 kaj iliaj fratoj, kuragxaj viroj, cent dudek ok. Ilia estro estis Zabdiel, filo de Hagedolim.
11:15 Kaj el la Levidoj:SXemaja, filo de HXasxub, filo de Azrikam, filo de HXasxabja, filo de Buni;
11:16 kaj SXabtaj kaj Jozabad super la eksteraj aferoj de la domo de Dio, el la cxefoj de la Levidoj;
11:17 kaj Matanja, filo de Mihxa, filo de Zabdi, filo de Asaf, cxefa komencisto de lauxdkantado cxe la pregxoj, kaj Bakbukja, la dua inter siaj fratoj, kaj Abda, filo de SXamua, filo de Galal, filo de Jedutun.
11:18 La nombro de cxiuj Levidoj en la sankta urbo estis ducent okdek kvar.
11:19 Kaj la pordegistoj:Akub, Talmon, kaj iliaj fratoj, gardistoj cxe la pordegoj, cent sepdek du.
11:20 La ceteraj Izraelidoj, pastroj, kaj Levidoj logxis en cxiuj urboj de Judujo, cxiu en sia posedajxo.
11:21 Kaj la Netinoj logxis en Ofel; Cihxa kaj Gisxpa estis super la Netinoj.
11:22 Estro de la Levidoj en Jerusalem estis Uzi, filo de Bani, filo de HXasxabja, filo de Matanja, filo de Mihxa, el la idoj de Asaf, kantistoj cxe la servado en la domo de Dio.
11:23 CXar pri ili estis ordono de la regxo, kaj por la kantistoj estis difinita cxiutaga salajro.
11:24 Kaj Petahxja, filo de Mesxezabel, el la idoj de Zerahx, filo de Jehuda,  estis komisiita de la regxo por cxiuj aferoj, koncernantaj la popolon.
11:25 Kaj en la vilagxoj, sur siaj kampoj multaj el la idoj de Jehuda logxis en Kirjat-Arba kaj gxiaj cxirkauxajxoj, en Dibon kaj gxiaj cxirkauxajxoj, en Kabceel kaj gxiaj vilagxoj,
11:26 en Jesxua, en Molada, en Bet-Pelet,
11:27 en HXacar-SXual, en Beer-SXeba kaj gxiaj cxirkauxajxoj,
11:28 en Ciklag, en Mehxona kaj gxiaj cxirkauxajxoj,
11:29 en En-Rimon, en Corea, en Jarmut,
11:30 en Zanoahx, en Adulam, kaj iliaj vilagxoj, en Lahxisx kaj sur gxiaj kampoj, en Azeka kaj gxiaj cxirkauxajxoj. Ili starigis siajn tendojn de Beer-  SXeba gxis la valo Hinom.
11:31 Kaj la idoj de Benjamen logxis komencante de Geba, en Mihxmasx, en Aja,  en Bet-El kaj gxiaj cxirkauxajxoj,
11:32 en Anatot, en Nob, en Ananja,
11:33 en HXacor, en Rama, en Gitaim,
11:34 en HXadid, en Ceboim, en Nebalat,
11:35 en Lod, en Ono, en la Valo de CXarpentistoj.
11:36 Kaj el la Levidoj parto el Judujo logxis en la regiono de Benjamen.
12:1 Jen estas la pastroj kaj Levidoj, kiuj venis kun Zerubabel, filo de SXealtiel, kaj kun Jesxua:SXeraja, Jeremia, Ezra,
12:2 Amarja, Maluhx, HXatusx,
12:3 SXehxanja, Rehxum, Meremot,
12:4 Ido, Ginton, Abija,
12:5 Mijamin, Maadja, Bilga,
12:6 SXemaja, Jojarib, Jedaja,
12:7 Salu, Amok, HXilkija, Jedaja. Tio estas la cxefoj de la pastroj kaj iliaj fratoj en la tempo de Jesxua.
12:8 Kaj la Levidoj:Jesxua, Binuj, Kadmiel, SXerebja, Jehuda, Matanja, super la lauxdkantoj, li kaj liaj fratoj;
12:9 kaj Bakbukja kaj Uni, iliaj fratoj, dejxoris kun ili.
12:10 Jesxua naskigis Jojakimon, Jojakim naskigis Eljasxibon, Eljasxib naskigis Jojadan,
12:11 Jojada naskigis Jonatanon, Jonatan naskigis Jaduan.
12:12 En la tempo de Jojakim estis pastroj cxefoj de patrodomoj:de la domo de Seraja:Meraja; de la domo de Jeremia:HXananja;
12:13 de la domo de Ezra:Mesxulam; de la domo de Amarja:Jehohxanan;
12:14 de la domo de Melihxu:Jonatan; de la domo de SXebanja:Jozef;
12:15 de la domo de HXarim:Adna; de la domo de Merajot:HXelkaj;
12:16 de la domo de Ido:Zehxarja; de la domo de Ginton:Mesxulam;
12:17 de la domo de Abija:Zihxri; de la domo de Minjamin, de la domo de Moadja:Piltaj;
12:18 de la domo de Bilga:SXamua; de la domo de SXemaja:Jehonatan;
12:19 de la domo de Jojarib:Matnaj; de la domo de Jedaja:Uzi;
12:20 de la domo de Salaj:Kalaj; de la domo de Amok:Eber;
12:21 de la domo de HXilkija:HXasxabja; de la domo de Jedaja:Netanel.
12:22 El la Levidoj estis enskribitaj la cxefoj de patrodomoj en la tempo de Eljasxib, Jojada, Johxanan, kaj Jadua; la pastroj dum la regxado de Dario la Persa.
12:23 La Levidoj, cxefoj de patrodomoj, estis enskribitaj en la libron de kroniko gxis la tempo de Johxanan, filo de Eljasxib.
12:24 La cxefoj de la Levidoj:HXasxabja, SXerebja, Jesxua, filo de Kadmiel,  kaj iliaj fratoj apud ili estis destinitaj por la lauxdkantoj, laux la arangxo de David, la homo de Dio, laux dejxorpartoj.
12:25 Matanja, Bakbukja, Obadja, Mesxulam, Talmon, kaj Akub estis pordegistoj, kaj dejxoris en la provizejoj cxe la pordegoj.
12:26 Ili estis en la tempo de Jojakim, filo de Jesxua, filo de Jocadak, kaj en la tempo de Nehxemja, la regionestro, kaj de Ezra, la pastro-skribisto.
12:27 CXe la inauxguro de la murego de Jerusalem oni sercxis la Levidojn el cxiuj iliaj lokoj, por venigi ilin en Jerusalemon, por fari inauxguron kaj gxojan feston, kun glorhimnoj kaj kantoj, kun cimbaloj, psalteroj, kaj harpoj.
12:28 Kaj kunvenis la idoj de kantistoj el la regiono cxirkaux Jerusalem kaj el la vilagxoj de la Netofaanoj,
12:29 el Bet-Gilgal, de la kampoj de Geba kaj Azmavet; cxar la kantistoj konstruis al si vilagxojn en la cxirkauxajxo de Jerusalem.
12:30 Kaj purigis sin la pastroj kaj la Levidoj, kaj ili purigis la popolon,  la pordegojn, kaj la muregon.
12:31 Tiam mi suprenirigis la estrojn de Judujo sur la muregon, kaj mi starigis du grandajn hxorojn kaj procesiojn. Unu sur la dekstra flanko de la murego, cxe la Pordego de Sterko.
12:32 Kaj post ili iris Hosxaja, kaj duono de la estroj de Judujo,
12:33 kaj Azarja, Ezra, Mesxulam,
12:34 Jehuda, Benjamen, SXemaja, kaj Jeremia.
12:35 El la pastridoj kun trumpetoj:Zehxarja, filo de Jonatan, filo de SXemaja, filo de Matanja, filo de Mihxaja, filo de Zakur, filo de Asaf;
12:36 kaj liaj fratoj:SXemaja, Azarel, Milalaj, Gilalaj, Maaj, Netanel,  Jehuda, HXanani, kun muzikaj instrumentoj de David, la homo de Dio; kaj antaux ili estis Ezra, la skribisto.
12:37 Apud la Pordego de la Fonto, kontraux gxi, ili iris sur la sxtupoj de la urbo de David supren sur la muregon al la domo de David, kaj gxis la Pordego de la Akvo oriente.
12:38 La dua hxoro iris kontrauxe de ili, kaj post gxi iris mi kaj duono de la popolo, supre sur la murego, de la Turo de la Fornoj gxis la Largxa Murego,
12:39 al la Pordego de Efraim, al la Malnova Pordego, al la Pordego de Fisxoj, al la turo de HXananel, al la turo Mea, gxis la Pordego de SXafoj;  kaj ili haltis cxe la Pordego de la Malliberejo.
12:40 Kaj ambaux hxoroj haltis cxe la domo de Dio, ankaux mi kaj duono de la estroj kun mi,
12:41 kaj la pastroj Eljakim, Maaseja, Minjamin, Mihxaja, Eljoenaj, Zehxarja,  HXananja, kun trumpetoj,
12:42 kaj Maaseja, SXemaja, Eleazar, Uzi, Jehohxanan, Malkija, Elam, kaj Ezer. Kaj lauxte kantis la kantistoj; ilia cxefo estis Jizrahxja.
12:43 Kaj oni alportis en tiu tago grandajn oferojn, kaj oni estis gajaj;  cxar Dio gxojigis ilin per granda gxojo; ecx la virinoj kaj la infanoj gxojis, kaj la gajeco de Jerusalem estis auxdata malproksime.
12:44 Kaj en tiu tago estis starigitaj homoj por la cxambroj de provizejo,  por la oferdonoj, la unuaajxoj, la dekonajxoj, por kolekti en tiuj cxambroj el la kampoj de la urboj la preskribitajn partojn por la pastroj kaj la Levidoj; cxar la Judoj gxojis pri la pastroj kaj Levidoj, kiuj staris.
12:45 Kaj ili observadis la preskribon de sia Dio kaj la preskribon pri la pureco. Kaj la kantistoj kaj pordegistoj staris konforme al la preskribo de David kaj de lia filo Salomono.
12:46 CXar ankaux antauxe, en la tempo de David kaj Asaf, estis cxefoj de kantistoj, kaj glorkantoj kaj dankokantoj al Dio.
12:47 CXiuj Izraelidoj en la tempo de Zerubabel kaj en la tempo de Nehxemja donadis partojn cxiutagajn al la kantistoj kaj pordegistoj; kaj ili konsekradis partojn por la Levidoj, kaj la Levidoj konsekradis partojn por la idoj de Aaron.
13:1 En tiu tago oni legis el la libro de Moseo antaux la oreloj de la popolo; kaj trovigxis, ke estas skribite en gxi, ke Amonido kaj Moabido neniam devas eniri en la komunumon de Dio;
13:2 cxar ili ne venis renkonte al la Izraelidoj kun pano kaj akvo, kaj dungis kontraux ili Bileamon, por malbeni ilin; sed nia Dio sxangxis la malbenon en benon.
13:3 Kiam ili auxdis tiun legxon, ili apartigis de Izrael cxiun aligentulon.
13:4 Antaux cxi tio la pastro Eljasxib, administranto de la cxambroj de la domo de nia Dio, parenco de Tobija,
13:5 arangxis por li grandan cxambron, en kiu oni antauxe deponadis la farunoferon, olibanon, vazojn, dekonajxon el la greno, mosto, kaj oleo, kiuj estis destinitaj por la Levidoj, kantistoj, kaj pordegistoj, kaj la oferdonojn por la pastroj.
13:6 Dum cxio cxi tio mi ne estis en Jerusalem, cxar en la tridek-dua jaro de Artahxsxast, regxo de Babel, mi iris al la regxo, kaj nur post kelka tempo mi forpetis min de la regxo.
13:7 Kiam mi venis en Jerusalemon, mi eksciis pri la malbono, kiun Eljasxib faris pro Tobija, arangxante por li cxambron en la kortoj de la domo de Dio.
13:8 Tio min forte cxagrenis, kaj mi eljxetis cxiujn domobjektojn de Tobija for el la cxambro.
13:9 Kaj mi diris, ke oni purigu la cxambrojn; kaj mi revenigis tien la vazojn de la domo de Dio, la farunoferon kaj la olibanon.
13:10 Mi ankaux eksciis, ke la partoj de la Levidoj ne estis donataj al ili,  ke la Levidoj kaj kantistoj, kiuj devis fari la servadon, forkuris cxiu al sia kampo.
13:11 Tiam mi faris pro tio severan riprocxon al la estroj, kaj diris:Kial la domo de Dio estas forlasita? Kaj mi kunvenigis ilin kaj starigis ilin sur iliaj lokoj.
13:12 Kaj cxiuj Judoj alportadis dekonajxon el la greno, el la mosto, kaj el la oleo por la provizejoj.
13:13 Kaj mi starigis super la provizejoj la pastron SXelemja, la skribiston Cadok, el la Levidoj Pedajan, kaj al ili HXananon, filon de Zakur, filo de Matanja; cxar ili estis opiniataj fidindaj. Kaj ili havis la devon distribui la partojn al siaj fratoj.
13:14 Memoru tion pri mi, ho mia Dio, kaj ne forvisxu miajn bonajn agojn,  kiujn mi faris koncerne la domon de mia Dio kaj la servadon al Li.
13:15 En tiu tempo mi vidis en Judujo, ke oni tretas vinpremilojn en sabato kaj portas garbojn kaj sxargxas sur azenoj, ankaux vinon, vinberojn, figojn,  kaj cxiaspecan sxargxon, kaj veturigas tion en Jerusalemon en tago sabata.  Kaj mi faris al ili riprocxon en la tago, kiam ili vendis mangxajxon.
13:16 Ankaux Tiranoj logxis tie, kaj ili alveturigadis fisxojn kaj cxiaspecajn komercajxojn, kaj vendadis en sabato al la logxantoj de Judujo kaj de Jerusalem.
13:17 Kaj mi faris mallauxdon al la eminentuloj de la Judoj, kaj diris al ili:Kial vi faras tian malbonon kaj malsanktigas la tagon sabatan?
13:18 Tiel agis ja viaj patroj, kaj pro tio nia Dio venigis sur nin kaj sur cxi tiun urbon cxi tiun tutan malfelicxon! Kaj vi pligrandigas la koleron kontraux Izrael, malsanktigante la sabaton!
13:19 Kiam cxe la pordegoj de Jerusalem farigxis krepusko, antaux sabato, mi ordonis sxlosi la pordojn kaj ne malfermi ilin gxis post sabato. Kaj kelkajn el miaj servantoj mi starigis cxe la pordegoj, por ke oni ne enportu sxargxon en la tago sabata.
13:20 Kaj la komercistoj kaj vendistoj de cxiaspeca vendeblajxo noktis ekstere de Jerusalem unu fojon kaj duan fojon.
13:21 Kaj mi faris al ili riprocxon, kaj diris al ili:Kial vi noktas apud la murego? se vi faros tion duan fojon, mi metos la manon sur vin. De tiu tempo ili ne venadis en sabato.
13:22 Kaj mi diris al la Levidoj, ke ili sin purigu, kaj venu stari garde cxe la pordegoj, por ke oni tenu sankte la tagon sabatan. Ankaux cxi tion memoru pri mi, ho mia Dio, kaj indulgu min laux Via granda favorkoreco.
13:23 Ankaux en tiu tempo mi vidis Judojn, kiuj prenis al si edzinojn Asxdodaninojn, Amonidinojn, kaj Moabidinojn;
13:24 kaj iliaj infanoj duone parolis Asxdode, kaj ne povosciis paroli Jude,  sed nur la lingvon de tiu aux alia popolo.
13:25 Mi faris al ili severan riprocxon kaj malbenis ilin, kaj batis kelkajn virojn el ili kaj sxiris al ili la harojn, kaj devigis ilin jxuri per Dio:Vi ne donos viajn filinojn al iliaj filoj kaj ne prenos iliajn filinojn por viaj filoj aux por vi mem.
13:26 Per tio pekis ja Salomono, regxo de Izrael; inter la multaj nacioj ne estis regxo simila al li, kaj li estis amata de sia Dio, kaj Dio faris lin regxo super la tuta Izrael; tamen ecx lin pekigis la aligentaj edzinoj.
13:27 Kaj cxu pri vi oni povas auxdi, ke vi faras cxi tiun tutan grandan malbonon, pekante kontraux nia Dio kaj prenante aligentajn edzinojn?
13:28 El la filoj de Jojada, filo de la cxefpastro Eljasxib, unu estis bofilo de la HXoronano Sanbalat. Mi forpelis lin de mi.
13:29 Memoru pri ili, ho mia Dio, ke ili makulis la pastrecon kaj la interligon pastran kaj Levidan.
13:30 Tiamaniere mi purigis ilin de cxio aligenta, kaj mi restarigis la servoregulojn de la pastroj kaj Levidoj, de cxiu en lia ofico,
13:31 kaj por la oferliverado de ligno en difinitaj tempoj, kaj por la unuaajxoj. Memoru min, ho mia Dio, al bono.


Next: Esther

1:1 Tio estis en la tempo de Ahxasxverosx, de tiu Ahxasxverosx, kiu regxis de Hindujo gxis Etiopujo, super cent dudek sep landoj.
1:2 En tiu tempo, kiam la regxo Ahxasxverosx sidis sur sia regxa trono en la kastelurbo SXusxan,
1:3 en la tria jaro de lia regxado, li faris festenon por cxiuj siaj princoj kaj siaj servantoj, por la potenculoj de Persujo kaj Medujo, por la landestroj kaj regionestroj, kiuj estis cxe li,
1:4 montrante la grandan ricxecon de sia regno kaj la majestan belecon de sia grandeco, dum multe da tagoj, dum cent okdek tagoj.
1:5 Kiam finigxis tiuj tagoj, la regxo faris por la tuta popolo, kiu trovigxis en la kastelurbo SXusxan, de la grandaj gxis la malgrandaj,  festenon septagan sur la gxardena korto de la regxa palaco.
1:6 Blankaj, rugxaj, kaj bluaj sxtofoj, fiksitaj per bisinaj kaj purpuraj sxnuroj, pendis sur argxentaj ringoj kaj marmoraj kolonoj. Oraj kaj argxentaj benkoj staris sur podio el verda, blanka, flava, kaj nigra marmoro.
1:7 La trinkajxon oni donadis en oraj vazoj kaj en vazoj ne similaj unuj al la aliaj; kaj da regxa vino estis multe, kiel decis al la regxo.
1:8 La trinkado estis en ordo, neniu devigis; cxar tiel la regxo ordonis al cxiuj administrantoj de sia domo, ke oni agu laux la volo de cxiu.
1:9 Ankaux la regxino Vasxti faris festenon por la virinoj de la regxa domo de la regxo Ahxasxverosx.
1:10 En la sepa tago, kiam la koro de la regxo gajigxis de vino, li diris al Mehuman, Bizta, HXarbona, Bigta, Abagta, Zetar, kaj Karkas, la sep euxnukoj,  kiuj servadis antaux la regxo Ahxasxverosx,
1:11 ke ili alkonduku la regxinon Vasxti al la regxo en la regxina krono, por montri al la popoloj kaj al la princoj sxian belecon; cxar sxi estis bela.
1:12 Sed la regxino Vasxti ne volis veni laux la ordono, kiun la regxo donis per la euxnukoj. Tiam la regxo forte ekkoleris, kaj lia furiozo brulis en li.
1:13 Kaj la regxo diris al la sagxuloj kompetentaj pri la cirkonstancoj (cxar la aferoj de la regxo estis ordinare farataj post konsiligxo kun cxiuj konantoj de legxo kaj juro;
1:14 kaj la plej proksimaj al li estis:Karsxena, SXetar, Admata, Tarsxisx,  Meres, Marsena, kaj Memuhxan, la sep princoj Persaj kaj Medaj, kiuj havis la rajton rigardi la vizagxon de la regxo kaj okupis la unuan lokon en la regno):
1:15 Kiel oni laux la legxo devas agi kun la regxino Vasxti pro tio, ke sxi ne plenumis la ordonon de la regxo Ahxasxverosx, donitan per la euxnukoj?
1:16 Tiam diris Memuhxan antaux la regxo kaj la princoj:La regxino Vasxti estas kulpa, ne sole kontraux la regxo, sed kontraux cxiuj princoj, kaj kontraux cxiuj popoloj, kiuj trovigxas en cxiuj landoj de la regxo Ahxasxverosx;
1:17 cxar la ago de la regxino farigxos konata al cxiuj virinoj tiel, ke ili malrespektos siajn edzojn, dirante:La regxo Ahxasxverosx ordonis venigi al li la regxinon Vasxti, kaj sxi ne iris.
1:18 Nun la Persaj kaj Medaj princedzinoj, kiuj auxdis pri la ago de la regxino, parolos tiel same al cxiuj princoj de la regxo; kaj estos suficxe da malhonoro kaj da cxagreno.
1:19 Se al la regxo placxas, oni elirigu ordonon de la regxo, kaj oni enskribu gxin kiel nemalobeeblan legxon de Persujo kaj Medujo, ke la regxino Vasxti ne venu plu antaux la regxon Ahxasxverosx; kaj sxian regxinecon la regxo transdonu al alia virino, kiu estas pli bona ol sxi.
1:20 Kiam la ordono, kiun la regxo faris, estos auxdita en lia tuta regno,  kiel ajn granda gxi estas, tiam cxiuj virinoj respektos siajn edzojn, de la grandaj gxis la malgrandaj.
1:21 La parolo placxis al la regxo kaj al la princoj, kaj la regxo agis konforme al la parolo de Memuhxan.
1:22 Kaj li sendis leterojn en cxiujn landojn de la regxo, en cxiun landon laux gxia skribmaniero kaj al cxiu popolo en gxia lingvo, ke cxiu viro estu cxefo en sia domo kaj postulu paroladon en la lingvo de lia popolo.
2:1 Post tiu afero, kiam kvietigxis la kolero de la regxo Ahxasxverosx, li rememoris pri Vasxti, kaj pri tio, kion sxi faris kaj kio estis dekretita pri sxi.
2:2 Kaj diris la junuloj de la regxo, kiuj servadis al li:Oni sercxu por la regxo belajn junajn virgulinojn;
2:3 kaj la regxo starigu en cxiuj landoj de sia regno oficistojn, kiuj kolektus cxiujn belajn junajn virgulinojn en la kastelurbon SXusxan, en la virinejon, sub la inspektadon de Hegaj, la regxa euxnuko, gardisto de la virinoj, kaj oni donu al ili iliajn beligajxojn;
2:4 kaj la junulino, kiu placxos al la okuloj de la regxo, farigxos regxino anstataux Vasxti. Kaj la afero placxis al la regxo, kaj li tiel faris.
2:5 En la kastelurbo SXusxan estis Judo, kies nomo estis Mordehxaj, filo de Jair, filo de SXimei, filo de Kisx, Benjamenido;
2:6 kiu estis translogxigita el Jerusalem kune kun la translogxigitoj, kiuj estis forkondukitaj kun Jehxonja, regxo de Judujo, kaj kiujn translogxigis Nebukadnecar, regxo de Babel.
2:7 Li estis prizorganto de Hadasa, kiu ankaux estis nomata Ester, filino de lia onklo, cxar sxi ne havis patron nek patrinon. La junulino estis belstatura kaj belvizagxa. Kiam mortis sxiaj gepatroj, Mordehxaj prenis sxin al si kiel filinon.
2:8 Kiam estis auxdigita la ordono de la regxo kaj lia legxo, kaj kiam oni kolektis multe da knabinoj en la kastelurbon SXusxan sub la inspekton de Hegaj, tiam ankaux Ester estis prenita en la regxan domon sub la inspekton de Hegaj, la gardisto de la virinoj.
2:9 La knabino placxis al li kaj akiris lian favoron, kaj li rapide donis al sxi sxiajn beligajxojn kaj sxian destinitajxon, kaj sep knabinojn elektitajn el la domo de la regxo; kaj li translogxigis sxin kun sxiaj knabinoj en la plej bonan parton de la virinejo.
2:10 Ester ne diris pri sia popolo nek pri sia patrujo, cxar Mordehxaj ordonis al sxi, ke sxi ne diru.
2:11 CXiutage Mordehxaj iradis antaux la korto de la virinejo, por sciigxi pri la farto de Ester, kaj pri tio, kio okazas al sxi.
2:12 Kiam por cxiu knabino venis la vico iri al la regxo Ahxasxverosx, post kiam dum dek du monatoj estis farata al sxi la beligado destinita por la virinoj (cxar tiel longe dauxris la tempo de ilia beligado:ses monatoj per mirha oleo, kaj ses monatoj per aromajxoj kaj per aliaj sxmirajxoj),
2:13 tiam la knabino eniris al la regxo. CXion, kion sxi diris, oni donis al sxi, por ke sxi iru kun tio el la virinejo en la regxan domon.
2:14 Vespere sxi eniris, kaj matene sxi revenis en la virinejon duan, sub la inspekton de SXaasxgaz, regxa euxnuko, gardisto de la kromvirinoj; sxi jam ne plu iris al la regxo, krom en la okazo, se la regxo sxin deziris kaj se sxi estis vokita lauxnome.
2:15 Kiam por Ester, filino de Abihxail, onklo de Mordehxaj, kiu prenis sxin al si kiel filinon, venis la vico iri al la regxo, sxi nenion petis, krom nur tio, kion diris Hegaj, la regxa euxnuko, gardisto de la virinoj. Kaj Ester akiris la favoron de cxiuj, kiuj sxin vidis.
2:16 Ester estis prenita al la regxo Ahxasxverosx en lian regxan domon en la deka monato, tio estas en la monato Tebet, en la sepa jaro de lia regxado.
2:17 Kaj la regxo ekamis Esteron pli ol cxiujn edzinojn, kaj sxi akiris cxe li simpation kaj favoron pli ol cxiuj virgulinoj; kaj li metis regxan kronon sur sxian kapon kaj faris sxin regxino anstataux Vasxti.
2:18 Kaj la regxo faris grandan festenon por cxiuj siaj princoj kaj servantoj, festenon je la honoro de Ester; kaj li donis ripozon al la landoj kaj disdonis regxajn donacojn.
2:19 Kaj kiam oni la duan fojon kolektis junulinojn, Mordehxaj sidis cxe la pordego de la regxo.
2:20 Ester ankoraux ne diris pri sia patrujo kaj pri sia popolo, kiel ordonis al sxi Mordehxaj; kaj la dirojn de Mordehxaj Ester plenumadis tiel same, kiel tiam, kiam sxi estis sub lia prizorgado.
2:21 En tiu tempo, kiam Mordehxaj sidadis cxe la pordego de la regxo,  ekkoleris Bigtan kaj Teresx, du korteganoj de la regxo el la sojlogardistoj,  kaj ili intencis meti manon sur la regxon Ahxasxverosx.
2:22 Pri tio eksciis Mordehxaj, kaj li diris al la regxino Ester, kaj Ester diris tion al la regxo en la nomo de Mordehxaj.
2:23 La afero estis esplorita kaj trovita vera, kaj oni pendigis ambaux sur arbo. Kaj tio estis enskribita en la kronikon cxe la regxo.
3:1 Post tiuj okazintajxoj la regxo Ahxasxverosx eminentigis Hamanon, filon de Hamedata, la Agagidon, altigis lin kaj starigis lian segxon super cxiuj princoj, kiuj estis cxe li.
3:2 Kaj cxiuj servantoj de la regxo, kiuj estis cxe la pordego de la regxo,  klinadis sin kaj jxetadis sin vizagxaltere antaux Haman, cxar tiel ordonis pri li la regxo. Sed Mordehxaj sin ne klinadis kaj ne jxetadis sin vizagxaltere.
3:3 La servantoj de la regxo, kiuj estis cxe la pordego de la regxo, diris al Mordehxaj:Kial vi malobeas la ordonon de la regxo?
3:4 CXar ili diradis tion al li cxiutage kaj li ne obeis ilin, tial ili raportis tion al Haman, por vidi, cxu la vortoj de Mordehxaj konservos sian forton; cxar li diris al ili, ke li estas Judo.
3:5 Kiam Haman vidis, ke Mordehxaj ne klinas sin kaj ne jxetas sin vizagxaltere antaux li, tiam Haman plenigxis de kolero.
3:6 Sed li trovis nesuficxa meti la manon sur Mordehxajon; cxar oni diris al li, el kiu popolo Mordehxaj estas, tial Haman ekintencis ekstermi cxiujn Judojn, kiuj estis en la tuta regno de Ahxasxverosx, la popolon de Mordehxaj.
3:7 En la unua monato, tio estas en la monato Nisan, en la dek-dua jaro de la regxado de Ahxasxverosx, oni jxetadis pur�on, tio estas loton, antaux Haman,  de tago al tago kaj de monato al monato, gxis la dek-dua, tio estas gxis la monato Adar.
3:8 Kaj Haman diris al la regxo Ahxasxverosx:Ekzistas unu popolo, disjxetita kaj dissemita inter la popoloj en cxiuj landoj de via regno; iliaj legxoj estas malsimilaj al la legxoj de cxiuj popoloj, kaj la legxojn de la regxo ili ne plenumas; ne decas al la regxo tiel restigi ilin.
3:9 Se al la regxo placxas, oni preskribu ekstermi ilin; tiam dek mil kikarojn da argxento mi pesos en la manojn de la oficistoj, por enporti en la kason de la regxo.
3:10 Tiam la regxo deprenis sian ringon de sia mano, kaj donis gxin al Haman,  filo de Hamedata, la Agagido, malamiko de la Judoj.
3:11 Kaj la regxo diris al Haman:La argxento estas transdonata al vi, kaj ankaux la popolo, por fari al gxi tion, kio placxas al vi.
3:12 Kaj oni vokis la skribistojn de la regxo en la unua monato, en gxia dek-  tria tago, kaj oni skribis konforme al cxiuj ordonoj de Haman al la satrapoj de la regxo, kaj al la regionestroj, kiuj estis super cxiu regiono, kaj al la princoj de cxiu popolo, en cxiun landon laux gxia skribmaniero kaj al cxiu popolo en gxia lingvo; en la nomo de la regxo Ahxasxverosx tio estis skribita kaj sigelita per la ringo de la regxo.
3:13 Kaj oni sendis per kurieroj leterojn en cxiujn landojn de la regxo, ke oni ekstermu, mortigu, kaj pereigu cxiujn Judojn, de junulo gxis maljunulo,  la infanojn kaj la virinojn, en unu tago, en la dek-tria tago de la dek-dua monato, tio estas de la monato Adar, kaj ilian havajxon oni disrabu.
3:14 Kopio de la letero estis transdonota kiel legxo en cxiun landon kaj proklamota al cxiuj popoloj, por ke ili estu pretaj al tiu tago.
3:15 La kurieroj eliris rapide kun la ordono de la regxo. La legxo estis donita en la kastelurbo SXusxan. La regxo kaj Haman sidigxis, por drinki, sed la urbo SXusxan estis konsternita.
4:1 Kiam Mordehxaj eksciis cxion, kio farigxis, tiam Mordehxaj dissxiris siajn vestojn, metis sur sin sakajxon kaj cindron, eliris en la mezon de la urbo, kaj kriis per lauxta kaj maldolcxa vocxo.
4:2 Kaj li venis gxis antaux la pordego de la regxo, cxar estis malpermesite eniri en sakajxo en la pordegon de la regxo.
4:3 Kaj en cxiu lando, sur cxiu loko, kien venis la ordono de la regxo kaj lia dekreto, estis granda malgxojo cxe la Judoj, fastado, plorado, kaj gxemado; kaj multaj kusxis en sakajxo kaj cindro.
4:4 Kaj venis la servistinoj de Ester kaj sxiaj euxnukoj, kaj rakontis al sxi. Kaj la regxino forte konsternigxis. Kaj sxi sendis vestojn, por vesti Mordehxajon kaj depreni de li la sakajxon; sed li ne akceptis.
4:5 Kaj Ester alvokis Hatahxon, unu el la euxnukoj de la regxo, kiun cxi tiu destinis por servado al sxi, kaj sxi sendis lin al Mordehxaj, por ekscii, kio kaj pro kio tio estas.
4:6 Hatahx eliris al Mordehxaj sur la urban placon, kiu estis antaux la pordego de la regxo.
4:7 Kaj Mordehxaj rakontis al li cxion, kio okazis al li, kaj pri la difinita sumo da mono, kiun Haman promesis doni pese en la kason de la regxo pro la Judoj, por ekstermi ilin.
4:8 Kaj kopion de la letera ordono, kiu estis donita en SXusxan, por ilin ekstermi, li donis al li, por montri al Ester kaj sciigi al sxi, ordonante al sxi iri al la regxo, por petegi lin pri sxia popolo.
4:9 Hatahx venis kaj transdonis al Ester la vortojn de Mordehxaj.
4:10 Kaj Ester diris al Hatahx, ordonante, ke li diru al Mordehxaj:
4:11 CXiuj servantoj de la regxo kaj la popolo en la landoj de la regxo scias, ke por cxiu viro aux virino, kiu eniris al la regxo en la internan korton ne vokite, ekzistas nur unu legxo, nome la morto, krom nur en la okazo, se la regxo etendas al li sian oran sceptron-tiam li restas vivanta;  kaj mi ne estas vokita iri al la regxo jam de tridek tagoj.
4:12 Kiam oni raportis al Mordehxaj la vortojn de Ester,
4:13 tiam Mordehxaj sendis respondon al Ester:Ne pensu en via animo, ke en la regxa domo vi savigxos sola el cxiuj Judoj.
4:14 Se vi silentos en cxi tiu tempo, tiam liberigo kaj savo venos al la Judoj de alia loko; sed vi kaj la domo de via patro pereos. Kaj kiu scias,  cxu ne por tia tempo vi atingis regxinecon?
4:15 Tiam Ester diris, ke oni respondu al Mordehxaj:
4:16 Iru, kunvenigu cxiujn Judojn, kiuj trovigxas en SXusxan, fastu por mi,  ne mangxu kaj ne trinku dum tri tagoj, tage kaj nokte; ankaux mi kaj miaj servistinoj fastos tiel same; poste mi iros al la regxo, kvankam tio estas kontrauxlegxa; kaj se mi pereos, mi pereu.
4:17 Kaj Mordehxaj iris, kaj faris cxion, kion komisiis al li Ester.
5:1 En la tria tago Ester vestis sin regxe, kaj starigxis sur la interna korto de la regxa domo, kontraux la domo de la regxo. La regxo sidis sur sia regxa trono en la regxa domo, kontraux la enirejo de la domo.
5:2 Kiam la regxo ekvidis la regxinon Ester, starantan sur la korto, sxi trovis favoron en liaj okuloj, kaj la regxo etendis al Ester la oran sceptron, kiu estis en lia mano; tiam Ester aliris, kaj ektusxis la pinton de la sceptro.
5:3 Kaj la regxo diris al sxi:Kio estas al vi, ho regxino Ester, kaj kia estas via peto? se tio estas ecx duono de la regno, gxi estos donita al vi.
5:4 Kaj Ester respondis:Se al la regxo placxas, la regxo kune kun Haman venu hodiaux al la festeno, kiun mi faris por li.
5:5 Tiam la regxo diris:Venigu plej rapide Hamanon, por plenumi tion, kion diris Ester. Kaj la regxo kaj Haman venis al la festeno, kiun faris Ester.
5:6 Kaj la regxo diris al Ester dum la trinkado de vino:Kion vi petas? tio estos donita al vi; kaj kia estas via deziro? gxis duono de la regno gxi estos plenumita.
5:7 Ester respondis kaj diris:Jen estas mia peto kaj deziro:
5:8 se mi akiris favoron en la okuloj de la regxo, kaj se al la regxo placxas plenumi mian peton kaj fari mian deziron, la regxo kun Haman venu al la festeno, kiun mi faros por ili; kaj morgaux mi faros, kion la regxo diris.
5:9 Haman eliris en tiu tago, gaja kaj bonhumora. Sed kiam Haman ekvidis Mordehxajon cxe la regxa pordego, kaj tiu ne levigxis kaj ne movigxis antaux li, tiam Haman plenigxis de kolero kontraux Mordehxaj.
5:10 Tamen Haman detenis sin, kaj iris hejmen. Kaj li sendis, kaj venigis al si siajn amikojn kaj sian edzinon Zeresx.
5:11 Kaj Haman rakontis al ili pri sia granda ricxeco, pri la multo de siaj filoj, kaj pri cxio, per kio la regxo lin altigis kaj starigis lin super la princoj kaj servantoj de la regxo.
5:12 Kaj Haman diris:Ecx la regxino Ester invitis kun la regxo al la festeno,  kiun sxi faris, neniun krom mi; ankaux por morgaux mi estas invitita al sxi kun la regxo.
5:13 Sed cxio cxi tio ne kontentigas min tiel longe, kiel mi vidas, ke la Judo Mordehxaj sidas cxe la pordego de la regxo.
5:14 Tiam diris al li lia edzino Zeresx kaj cxiuj liaj amikoj:Oni pretigu arbon, havantan la alton de kvindek ulnoj, kaj matene diru al la regxo, ke oni pendigu sur gxi Mordehxajon; kaj poste iru gaje kun la regxo al la festeno. Tio placxis al Haman, kaj li pretigis la arbon.
6:1 En tiu nokto la regxo ne povis dormi; kaj li ordonis alporti la memorajxan libron de la kronikoj, kaj oni legis ilin antaux la regxo.
6:2 Kaj tie trovigxis skribite, kiel Mordehxaj raportis pri Bigtan kaj Teresx, la du regxaj korteganoj el la sojlogardistoj, kiuj intencis meti manon sur la regxon Ahxasxverosx.
6:3 Tiam la regxo diris:Kian honoron kaj distingon oni faris pro tio al Mordehxaj? Kaj la junuloj servistoj de la regxo respondis:Nenio estas farita al li.
6:4 La regxo diris:Kiu estas sur la korto? Dume Haman estis veninta sur la eksteran korton de la regxa domo, por diri al la regxo, ke oni pendigu Mordehxajon sur la arbo, kiun li pretigis por li.
6:5 La junuloj de la regxo diris al li:Jen Haman staras sur la korto. Kaj la regxo diris:Li eniru.
6:6 Haman eniris. Kaj la regxo diris al li:Kion oni faru al tiu homo, kiun la regxo deziras honori? Haman pensis en sia koro:Al kiu la regxo povas deziri fari honoron krom mi?
6:7 Kaj Haman diris al la regxo:Se al iu la regxo volas fari honoron,
6:8 oni alportu regxan veston, kiun portis sur si la regxo, kaj cxevalon, sur kiu rajdis la regxo, kiam sur lian kapon estis metita la regxa krono;
6:9 oni donu la veston kaj la cxevalon en la manon de unu el la plej eminentaj regxaj princoj, ke oni vestu la homon, kiun la regxo deziras honori, kaj rajdigu lin sur la cxevalo sur la strato de la urbo, kaj oni proklamadu antaux li:Tiele estas farate al la homo, kiun la regxo volas honori.
6:10 Tiam la regxo diris al Haman:Rapide prenu la veston kaj la cxevalon,  kiel vi diris, kaj agu tiel kun la Judo Mordehxaj, kiu sidas cxe la pordego de la regxo; mankigu nenion el cxio, kion vi diris.
6:11 Haman prenis la veston kaj la cxevalon, kaj vestis Mordehxajon, kaj rajdigis lin tra la strato de la urbo, kaj proklamadis antaux li:Tiele estas farate al la homo, kiun la regxo volas honori.
6:12 Poste Mordehxaj revenis al la pordego de la regxo; kaj Haman rapidis hejmen, malgxoja kaj kun kovrita kapo.
6:13 Haman rakontis al sia edzino Zeresx kaj al cxiuj siaj amikoj cxion, kio okazis al li. Kaj diris al li liaj sagxuloj kaj lia edzino Zeresx:Se el la gento de la Judoj estas Mordehxaj, antaux kiu vi komencis fali, vi nenion povas fari kontraux li, sed vi plue falos antaux li.
6:14 Dum ili ankoraux parolis kun li, venis la euxnukoj de la regxo kaj rapidigis Hamanon iri al la festeno, kiun pretigis Ester.
7:1 La regxo kaj Haman venis, por festeni cxe la regxino Ester.
7:2 Kaj ankaux en la dua tago, dum la trinkado de vino, la regxo diris al Ester:Kion vi petas, ho regxino Ester? tio estos donita al vi; kaj kia estas via deziro? gxis duono de la regno gxi estos plenumita.
7:3 Tiam la regxino Ester respondis kaj diris:Se mi trovis favoron en viaj okuloj, ho regxo, kaj se al la regxo placxas, tiam mia vivo estu donacita al mi laux mia peto, kaj mia popolo laux mia deziro;
7:4 cxar ni estas venditaj, mi kaj mia popolo, por ekstermo, mortigo, kaj pereigo. Se ni almenaux estus venditaj nur por esti sklavoj kaj sklavinoj, mi silentus, kvankam la malamiko ne kompensus la malprofiton de la regxo.
7:5 Tiam la regxo Ahxasxverosx diris al la regxino Ester:Kiu li estas kaj kie li estas, tiu, kiu prenis en sian koron la kuragxon agi tiel?
7:6 Kaj Ester respondis:La malamanto kaj malamiko estas cxi tiu malbona Haman. Kaj Haman ektremis antaux la regxo kaj la regxino.
7:7 La regxo levigxis kolere de la vintrinkado, kaj iris en la gxardenon de la palaco; sed Haman restis, por peti pri sia vivo la regxinon Ester, cxar li vidis, ke la regxo destinis por li malbonan sorton.
7:8 Kiam la regxo revenis el la palaca gxardeno en la cxambron de la festeno,  Haman estis falinta sur la litbenkon, sur kiu sidis Ester. Tiam la regxo diris:Ecx perforti la regxinon li volas cxe mi en la domo! La vorto eliris el la busxo de la regxo, kaj oni kovris al Haman la vizagxon.
7:9 HXarbona, unu el la euxnukoj antaux la regxo, diris:Jen ecx la arbo, kiun Haman pretigis por Mordehxaj, kiu parolis bonon por la regxo, staras en la domo de Haman; gxi havas la alton de kvindek ulnoj. Tiam la regxo diris:Pendigu lin sur gxi.
7:10 Kaj oni pendigis Hamanon sur la arbo, kiun li pretigis por Mordehxaj.  Kaj la kolero de la regxo kvietigxis.
8:1 En tiu tago la regxo Ahxasxverosx transdonis al la regxino Ester la domon de Haman, la malamiko de la Judoj; kaj Mordehxaj venis antaux la regxon, cxar Ester diris, kio li estas por sxi.
8:2 Kaj la regxo deprenis sian ringon, kiun li forprenis de Haman, kaj donis gxin al Mordehxaj; kaj Ester starigis Mordehxajon super la domo de Haman.
8:3 Kaj Ester plue parolis antaux la regxo, kaj jxetis sin antaux liajn piedojn, kaj ploris kaj petegis lin, ke li neniigu la malbonajxon de Haman,  la Agagido, kaj lian planon, kiun li entreprenis kontraux la Judoj.
8:4 La regxo etendis al Ester sian oran sceptron, kaj Ester levigxis kaj starigxis antaux la regxo.
8:5 Kaj sxi diris:Se al la regxo placxas, kaj se mi trovis favoron antaux li,  se la afero sxajnas al li gxusta, kaj se li havas simpation por mi:tiam estu skribate, ke oni revoku la leterojn, kiujn elpensis Haman, filo de Hamedata,  la Agagido, kaj kiujn li skribis, por ekstermi la Judojn, kiuj trovigxas en cxiuj landoj de la regxo;
8:6 cxar kiel mi povus vidi la malfelicxon, kiu trafas mian popolon? kaj kiel mi povus vidi la pereon de miaj samgentanoj?
8:7 Tiam la regxo Ahxasxverosx diris al la regxino Ester kaj al la Judo Mordehxaj:Jen la domon de Haman mi transdonis al Ester, kaj lin mem oni pendigis sur arbo, pro tio, ke li metis sian manon sur la Judojn;
8:8 skribu do pri la Judoj en la nomo de la regxo tion, kio placxas al vi,  kaj sigelu per la regxa ringo; cxar leteron, skribitan en la nomo de la regxo kaj sigelitan per la regxa ringo, oni ne povas revoki.
8:9 Kaj oni vokis la skribistojn de la regxo en tiu tempo, en la tria monato,  tio estas en la monato Sivan, en gxia dudek-tria tago; kaj oni skribis cxion tiel, kiel ordonis Mordehxaj, al la Judoj, al la satrapoj, al la regionestroj, kaj al la princoj de la landoj, kiuj estis de Hindujo gxis Etiopujo, cent dudek sep landoj, al cxiu lando laux gxia skribmaniero kaj al cxiu popolo en gxia lingvo, ankaux al la Judoj laux ilia skribmaniero kaj en ilia lingvo.
8:10 Li skribigis en la nomo de la regxo Ahxasxverosx, kaj sigelis per la regxa ringo, kaj sendis per rajdantaj kurieroj sur bone kurantaj bonrasaj cxevaloj leterojn pri tio,
8:11 ke la regxo permesas al la Judoj en cxiuj urboj kolektigxi kaj starigxi,  por defendi sian vivon, ekstermi, mortigi, kaj pereigi cxiujn fortulojn de la popolo kaj de la lando, kiuj atakos ilin, la infanojn, kaj la virinojn, kaj disrabi ilian havajxon,
8:12 en la dauxro de unu tago en cxiuj landoj de la regxo Ahxasxverosx, en la dek-tria tago de la dek-dua monato, tio estas de la monato Adar;
8:13 ke oni donu kopion de cxi tiu ordonletero kiel legxon, proklamotan al cxiuj popoloj, kaj ke la Judoj estu pretaj por tiu tago, por vengxi al siaj malamikoj.
8:14 La kurieroj, rajdantaj sur bonrasaj cxevaloj, elrajdis tuj kaj rapide kun la ordono de la regxo. La legxo estis donita en la kastelurbo SXusxan.
8:15 Mordehxaj eliris de la regxo en regxa vesto el blua kaj blanka sxtofo,  kun granda ora krono, kaj en mantelo bisina kaj purpura. Kaj la urbo SXusxan gxojkriis kaj estis gaja.
8:16 CXe la Judoj estis lumo kaj gxojo, gajeco kaj triumfo.
8:17 Kaj en cxiu lando kaj en cxiu urbo, sur cxiu loko, kien atingis la ordono kaj dekreto de la regxo, estis cxe la Judoj gxojo kaj gajeco, festeno kaj festo. Kaj multaj homoj el la popoloj de la lando farigxis Judoj, cxar falis sur ilin timo antaux la Judoj.
9:1 En la dek-dua monato, tio estas en la monato Adar, en gxia dek-tria tago,  kiam venis la tempo de plenumo de la regxa ordono kaj dekreto-en la tago,  kiam la malamikoj de la Judoj esperis superforti ilin-la afero turnigxis,  kaj la Judoj superfortis siajn malamikojn.
9:2 La Judoj kolektigxis en siaj urboj en cxiuj landoj de la regxo Ahxasxverosx, por etendi la manon kontraux siajn malbondezirantojn; kaj neniu povis kontrauxstari al ili, cxar timo antaux ili falis sur cxiujn popolojn.
9:3 Kaj cxiuj landestroj, satrapoj, regionestroj, kaj oficistoj de la regxo favoris la Judojn, cxar falis sur ilin timo antaux Mordehxaj.
9:4 CXar Mordehxaj estis granda en la domo de la regxo, kaj la famo pri li iris tra cxiuj landoj, cxar la viro Mordehxaj farigxadis cxiam pli kaj pli granda.
9:5 Kaj la Judoj batis cxiujn siajn malamikojn, frapante per glavo,  mortigante kaj ekstermante, kaj ili faris al siaj malamikoj, kion ili volis.
9:6 En la kastelurbo SXusxan la Judoj mortigis kaj pereigis kvincent homojn;
9:7 ankaux Parsxandatan, Dalfonon, Aspatan,
9:8 Poratan, Adaljan, Aridatan,
9:9 Parmasxtan, Arisajon, Aridajon, kaj Vajzatan,
9:10 la dek filojn de Haman, filo de Hamedata kaj persekutanto de la Judoj,  ili mortigis; sed sur la havajxon ili ne metis sian manon.
9:11 En la sama tago la nombro de la mortigitoj en la kastelurbo SXusxan estis raportita al la regxo.
9:12 Kaj la regxo diris al la regxino Ester:En la kastelurbo SXusxan la Judoj mortigis kaj pereigis kvincent homojn kaj ankaux la dek filojn de Haman; kion ili faris en la ceteraj regionoj de la regxo? Kion vi petas? tio estos donita al vi; kion vi ankoraux deziras? tio estos plenumita.
9:13 Ester respondis:Se al la regxo placxas, estu permesite al la Judoj en SXusxan ankaux morgaux fari tion saman, kion hodiaux, kaj la dek filojn de Haman oni pendigu.
9:14 Kaj la regxo diris, ke oni faru tiel. Kaj estis donita dekreto pri tio en SXusxan, kaj la dek filojn de Haman oni pendigis.
9:15 La Judoj, kiuj estis en SXusxan, kolektigxis ankaux en la dek-kvara tago de la monato Adar, kaj mortigis en SXusxan tricent homojn; sed sur la havajxon ili ne metis sian manon.
9:16 Ankaux la ceteraj Judoj, kiuj estis en la landoj de la regxo,  kolektigxis kaj starigxis, por defendi sian vivon kaj por akiri trankvilecon antaux siaj malamikoj, kaj ili mortigis el siaj malamikoj sepdek kvin mil,  sed sur la havajxon ili ne metis sian manon.
9:17 Tio estis en la dek-tria tago de la monato Adar. Kaj en gxia dek-kvara tago estis ripozo, kaj oni faris gxin tago de festeno kaj de gajeco.
9:18 Sed la Judoj, kiuj estis en SXusxan, kolektigxis en la dek-tria kaj en la dek-kvara tagoj; ripozo estis en la dek-kvina tago, kaj ili faris gxin tago de festeno kaj de gajeco.
9:19 Tial la Judoj, kiuj logxas en logxlokoj kaj urboj ne fortikigitaj, faras la dek-kvaran tagon de la monato Adar tago de gxojo kaj de festeno,  festotago, kaj ili sendas donacojn unuj al aliaj.
9:20 Mordehxaj priskribis cxiujn tiujn okazintajxojn, kaj sendis leterojn al cxiuj Judoj, kiuj estis en cxiuj landoj de la regxo Ahxasxverosx, la proksimaj kaj la malproksimaj,
9:21 ke ili akceptu por si, ke ili festados cxiujare la dek-kvaran tagon de la monato Adar kaj gxian dek-kvinan tagon,
9:22 kiel tagojn, en kiuj la Judoj ricevis trankvilecon kontraux siaj malamikoj, kaj kiel monaton, kiu turnis por ili malgxojon en gxojon, funebron en feston; ke ili faradu ilin tagoj de festeno kaj de gajeco, de sendado de donacoj unuj al aliaj kaj de donacado al malricxuloj.
9:23 Kaj la Judoj akceptis tion, kion ili jam mem komencis fari kaj pri kio skribis al ili Mordehxaj.
9:24 CXar Haman, filo de Hamedata, la Agagido, kaj malamiko de cxiuj Judoj,  intencis pereigi la Judojn kaj jxetis pur�on, tio estas loton, por ekstermi kaj pereigi ilin;
9:25 sed kiam sxi venis antaux la regxon, cxi tiu ordonis skribe, ke lia malbona entrepreno, kiun li preparis por la Judoj, turnigxu sur lian kapon;  kaj ke oni pendigu lin kaj liajn filojn sur arbo.
9:26 Pro tio oni donis al tiuj tagoj la nomon Purim, laux la vorto pur. Tial,  konforme al cxiuj vortoj de tiu letero, kaj al tio, kion ili mem vidis koncerne tion kaj kio trafis ilin,
9:27 la Judoj decidis kaj akceptis por si, por sia idaro, kaj por cxiuj, kiuj aligxos al ili, ke ili nepre festados tiujn du tagojn laux la preskribo kaj en la difinita tempo cxiujare.
9:28 Tiuj tagoj devas esti memorataj kaj festataj en cxiuj generacioj, en cxiu familio, en cxiu lando, kaj en cxiu urbo; kaj tiuj tagoj de Purim ne devas esti forigitaj cxe la Judoj, kaj la memoro pri ili ne devas malaperi inter ilia idaro.
9:29 Kaj la regxino Ester, filino de Abihxail, kaj la Judo Mordehxaj skribis kun plena insisto, ke oni plenumu tiun duan leteron pri Purim.
9:30 Kaj ili sendis leterojn al cxiuj Judoj en la cent dudek sep landojn de la regno de Ahxasxverosx, kun vortoj de paco kaj de vero,
9:31 ke ili festadu tiujn tagojn de Purim en ilia tempo, kiel decidis pri ili la Judo Mordehxaj kaj la regxino Ester, kaj kiel ili mem akceptis por si kaj por sia idaro koncerne la fastadon kaj pregxadon.
9:32 Kaj laux la ordono de Ester oni konfirmis tiun historion de Purim kaj enskribis en libron.
10:1 La regxo Ahxasxverosx metis sub tributon la teron kaj la insulojn de la maro.
10:2 La tuta historio pri lia forto kaj lia potenco, kaj la detaloj pri la grandeco de Mordehxaj, kiun la regxo grandigis, estas priskribitaj en la libro de kroniko de la regxoj de Medujo kaj Persujo.
10:3 CXar la Judo Mordehxaj estis la dua post la regxo Ahxasxverosx, granda inter la Judoj kaj amata inter la multo de siaj fratoj, zorganta pri la bono de sia popolo kaj donanta pacon al sia tuta idaro.


Next: Job

1:1 Estis iu homo en la lando Uc, lia nomo estis Ijob. Tiu homo estis honesta, justa, diotima, kaj li evitadis malbonon.
1:2 Al li naskigxis sep filoj kaj tri filinoj.
1:3 Lia brutaro konsistis el sep mil sxafoj, tri mil kameloj, kvincent paroj da bovoj, kvincent azeninoj, kaj li havis tre multe da servistoj; kaj tiu homo estis pli eminenta, ol cxiuj filoj de la oriento.
1:4 Liaj filoj havis la kutimon faradi festenon en la domo de cxiu el ili,  cxiu en sia tago; kaj ili invitadis siajn tri fratinojn, por mangxi kaj trinki kun ili.
1:5 Kaj cxiufoje, kiam la rondo de la festenaj tagoj estis finita, Ijob sendis, por sanktigi ilin, kaj li levigxis frue matene kaj alportis bruloferojn laux la nombro de ili cxiuj; cxar, diris Ijob:Eble miaj filoj pekis kaj blasfemis Dion en sia koro. Tiel agadis Ijob cxiam.
1:6 Unu tagon, kiam la filoj de Dio venis, por starigxi antaux la Eternulo,  venis inter ili ankaux Satano.
1:7 Kaj la Eternulo diris al Satano:De kie vi venas? Kaj Satano respondis al la Eternulo, kaj diris:Mi vagadis sur la tero kaj rondiradis sur gxi.
1:8 Kaj la Eternulo diris al Satano:CXu vi atentis Mian servanton Ijob? ne ekzistas ja sur la tero homo simila al li, tiel honesta, justa, diotima, kaj evitanta malbonon.
1:9 Kaj Satano respondis al la Eternulo, kaj diris:CXu vane Ijob timas Dion?
1:10 Vi sxirmis ja cxiuflanke lin kaj lian domon, kaj cxion, kio apartenas al li; la farojn de liaj manoj Vi benis, kaj liaj brutaroj disvastigxis sur la tero.
1:11 Sed etendu nur Vian manon, kaj ektusxu cxion, kion li havas; Vi vidos,  cxu li ne blasfemos Vin antaux Via vizagxo.
1:12 Tiam la Eternulo diris al Satano:Jen cxio, kion li havas, estas transdonata en vian manon; nur sur lin mem ne etendu vian manon. Kaj Satano foriris de antaux la Eternulo.
1:13 Unu tagon, kiam liaj filoj kaj liaj filinoj estis mangxantaj kaj trinkantaj vinon en la domo de ilia unuenaskita frato,
1:14 venis sendito al Ijob, kaj diris:Dum la bovoj estis plugantaj kaj la azeninoj estis pasxtigxantaj apud ili,
1:15 superfalis ilin la SXebaanoj, kaj forprenis ilin; kaj la servistojn ili mortigis per glavo; savigxis nur mi sola, por raporti al vi.
1:16 Kiam ankoraux tiu parolis, venis alia, kaj diris:Fajro de Dio falis el la cxielo, bruligis la sxafojn kaj la servistojn, kaj ekstermis ilin;  savigxis nur mi sola, por raporti al vi.
1:17 Kiam tiu ankoraux parolis, venis alia, kaj diris:La HXaldeoj arangxis tri tacxmentojn, atakis la kamelojn kaj forprenis ilin, kaj la servistojn ili mortigis per glavo; savigxis nur mi sola, por raporti al vi.
1:18 Dum tiu ankoraux parolis, venis alia, kaj diris:Viaj filoj kaj viaj filinoj estis mangxantaj kaj trinkantaj vinon en la domo de ilia unuenaskita frato;
1:19 kaj jen granda vento levigxis de la flanko de la dezerto, pusxis la kvar angulojn de la domo, kaj cxi tiu falis sur la junulojn, kaj ili mortis;  savigxis nur mi sola, por raporti al vi.
1:20 Tiam Ijob levigxis, dissxiris sian veston, pritondis sian kapon, jxetis sin sur la teron, kaj adorklinigxis;
1:21 kaj li diris:Nuda mi eliris el la ventro de mia patrino, kaj nuda mi revenos tien; la Eternulo donis, kaj la Eternulo prenis; la nomo de la Eternulo estu benata.
1:22 Malgraux cxio cxi tio Ijob ne pekis, kaj ne eldiris blasfemon kontraux Dio.
2:1 Unu tagon, kiam la filoj de Dio venis, por starigxi antaux la Eternulo,  venis ankaux Satano inter ili, por starigxi antaux la Eternulo.
2:2 Kaj la Eternulo diris al Satano:De kie vi venas? Kaj Satano respondis al la Eternulo, kaj diris:Mi vagadis sur la tero kaj rondiradis sur gxi.
2:3 Kaj la Eternulo diris al Satano:CXu vi atentis Mian servanton Ijob? ne ekzistas sur la tero homo simila al li, tiel honesta, justa, diotima, kaj evitanta malbonon; kaj li gxis nun ankoraux estas firma en sia virteco,  kvankam vi ekscitis Min kontraux li, por pereigi lin senkulpe.
2:4 Tiam Satano respondis al la Eternulo, kaj diris:Hauxto pro hauxto; kaj cxion, kion homo posedas, li fordonus pro sia vivo.
2:5 Sed etendu Vian manon, kaj tusxu liajn ostojn kaj lian karnon; tiam Vi vidos, ke li blasfemos Vin antaux Via vizagxo.
2:6 La Eternulo diris al Satano:Jen li estas transdonata en vian manon; nur lian vivon konservu.
2:7 Satano foriris de antaux la vizagxo de la Eternulo, kaj frapis Ijobon per turmentaj abscesoj de la plando de lia piedo gxis lia verto.
2:8 Li prenis potpecon, por skrapadi sin per gxi, sidante meze de cindro.
2:9 Kaj lia edzino diris al li:Vi cxiam ankoraux estas firma en via virteco!  blasfemu Dion, kaj mortu.
2:10 Sed li diris al sxi:Vi parolas tiel, kiel parolas iu el la malsagxulinoj; cxu bonon ni akceptu de Dio, kaj malbonon ni ne akceptu?  Malgraux cxio cxi tio Ijob ne pekis per siaj lipoj.
2:11 Kiam la tri amikoj de Ijob auxdis pri tiu tuta malfelicxo, kiu trafis lin, ili iris cxiu de sia loko, Elifaz, la Temanano, Bildad, la SXuhxano, kaj Cofar, la Naamano, kaj kunvenis kune, por iri plori kun li kaj konsoli lin.
2:12 Kiam ili levis siajn okulojn de malproksime, ili ne rekonis lin; kaj ili levis sian vocxon kaj ekploris; kaj cxiu el ili dissxiris sian veston, kaj jxetis teron sur sian kapon, turnante sin al la cxielo.
2:13 Kaj ili sidis kun li sur la tero dum sep tagoj kaj sep noktoj, kaj ne parolis al li ecx unu vorton; cxar ili vidis, ke la suferado estas tre granda.
3:1 Poste Ijob malfermis sian busxon, kaj malbenis sian tagon.
3:2 Kaj Ijob ekparolis, kaj diris:
3:3 Pereu la tago, en kiu mi naskigxis,   Kaj la nokto, kiu diris:Embriigxis homo.
3:4 Tiu tago estu malluma;   Dio de supre ne rigardu gxin,   Neniu lumo ekbrilu super gxi.
3:5 Mallumo kaj tomba ombro ekposedu gxin;   Nubo gxin kovru;   Eklipsoj de tago faru gxin terura.
3:6 Tiun nokton prenu mallumego;   GXi ne alkalkuligxu al la tagoj de la jaro,   GXi ne eniru en la kalkulon de la monatoj.
3:7 Ho, tiu nokto estu soleca;   Neniu gxojkrio auxdigxu en gxi.
3:8 Malbenu gxin la malbenantoj de la tago,   Tiuj, kiuj estas pretaj eksciti levjatanon.
3:9 Mallumigxu la steloj de gxia krepusko;   GXi atendu lumon, kaj cxi tiu ne aperu;   Kaj la palpebrojn de matenrugxo gxi ne ekvidu;
3:10 Pro tio, ke gxi ne fermis la pordon de la utero de mia patrino  Kaj ne kasxis per tio la malfelicxon antaux miaj okuloj.
3:11 Kial mi ne mortis tuj el la utero,   Ne senvivigxis post la eliro el la ventro?
3:12 Kial akceptis min la genuoj?   Por kio estis la mamoj, ke mi sucxu?
3:13 Mi nun kusxus kaj estus trankvila;   Mi dormus kaj havus ripozon,
3:14 Kune kun la regxoj kaj la konsilistoj sur la tero,   Kiuj konstruas al si izolejojn,
3:15 Aux kun la potenculoj, kiuj havas oron,   Kiuj plenigas siajn domojn per argxento;
3:16 Aux kiel abortitajxo kasxita mi ne ekzistus,   Simile al la infanoj, kiuj ne vidis lumon.
3:17 Tie la malpiuloj cxesas tumulti;   Kaj tie ripozas tiuj, kies fortoj konsumigxis.
3:18 Tie la malliberuloj kune havas ripozon;   Ili ne auxdas la vocxon de premanto.
3:19 Malgranduloj kaj granduloj, tie ili estas;   Kaj sklavo estas libera de sia sinjoro.
3:20 Por kio al suferanto estas donita la lumo,   Kaj la vivo al tiuj, kiuj havas maldolcxan animon,
3:21 Kiuj atendas la morton, kaj gxi ne aperas,   Kiuj elfosus gxin pli volonte ol trezorojn,
3:22 Kiuj ekgxojus kaj estus ravitaj,   Se ili trovus tombon?
3:23 Al la homo, kies vojo estas kasxita,   Kaj antaux kiu Dio starigis barilon?
3:24 Antaux ol mi ekmangxas panon, mi devas gxemi,   Kaj mia plorkriado versxigxas kiel akvo;
3:25 CXar terurajxo, kiun mi timis, trafis min,   Kaj tio, pri kio mi estis maltrankvila, venis al mi.
3:26 Mi ne havas trankvilon, mi ne havas kvieton, mi ne havas ripozon;   Trafis min kolero.
4:1 Kaj ekparolis Elifaz, la Temanano, kaj diris:
4:2 Se oni provos diri al vi vorton, tio eble estos por vi turmenta?   Sed kiu povas deteni sin de parolado?
4:3 Jen vi multajn instruis,   Kaj manojn senfortigxintajn vi refortigis;
4:4 Falantojn restarigis viaj vortoj,   Kaj fleksigxantajn genuojn vi fortigis;
4:5 Kaj nun, kiam tio trafis vin, vi perdis la forton;   GXi ektusxis vin, kaj vi ektimis.
4:6 CXu ne via timo antaux Dio estas via konsolo?   CXu la virteco de viaj vojoj ne estas via espero?
4:7 Rememoru do, cxu pereis iu senkulpa?   Kaj kie virtuloj estis ekstermitaj?
4:8 Kiel mi vidis, tiuj, kiuj plugis pekojn kaj semis malbonagojn,   Tiuj ilin rikoltas;
4:9 De la ekblovo de Dio ili pereas,   Kaj de la ekspiro de Lia kolero ili malaperas.
4:10 La kriado de leono kaj la vocxo de leopardo silentigxis,   Kaj la dentoj de junaj leonoj rompigxis;
4:11 Leono pereis pro manko de mangxajxo,   Kaj idoj de leonino diskuris.
4:12 Kaj al mi kasxe alvenis vorto,   Kaj mia orelo kaptis parteton de gxi.
4:13 Dum meditado pri la vizioj de la nokto,   Kiam profunda dormo falas sur la homojn,
4:14 Atakis min teruro kaj tremo,   Kaj cxiuj miaj ostoj eksentis timon.
4:15 Kaj spirito traflugis antaux mi,   Kaj la haroj sur mia korpo rigidigxis.
4:16 Staris bildo antaux miaj okuloj, sed mi ne povis rekoni gxian aspekton;   Estis silento, kaj mi ekauxdis vocxon, dirantan:
4:17 CXu homo estas pli justa ol Dio?   CXu viro estas pli pura ol lia Kreinto?
4:18 Vidu, al Siaj servantoj Li ne konfidas,   Kaj Siajn angxelojn Li trovas mallauxdindaj:
4:19 Des pli koncerne tiujn,   Kiuj logxas en argilaj dometoj,   Fonditaj sur tero,   Kaj kiujn formangxas vermoj.
4:20 De la mateno gxis la vespero ili disfalas,   Pereas por cxiam, kaj neniu tion atentas.
4:21 La fadeno de ilia vivo estas distrancxita;   Ili mortas, kaj ne en sagxeco.
5:1 Voku do! cxu iu respondos al vi?   Kaj al kiu el la sanktuloj vi vin turnos?
5:2 Malsagxulon mortigas la kolero,   Kaj sensenculon pereigas la incitigxemeco.
5:3 Mi vidis malsagxulon, kiu enradikigxis,   Kaj mi malbenis subite lian logxejon.
5:4 Malproksimaj de savo estos liaj filoj;   Oni disbatos ilin cxe la pordego,   Kaj neniu ilin savos.
5:5 Lian rikoltajxon formangxos malsatulo,   El inter la dornoj li gxin prenos,   Kaj soifantoj englutos lian havajxon.
5:6 Ne el la polvo eliras malpiajxo,   Kaj ne el la tero elkreskas malbonago.
5:7 Sed homo naskigxas por suferoj,   Kiel birdoj por flugado supren.
5:8 Sed mi min turnus al Dio,   Kaj al Li mi transdonus mian aferon;
5:9 Al Tiu, kiu faras grandajxojn, kiujn neniu povas esplori,   Mirindajxojn, kiujn neniu povas kalkuli;
5:10 Kiu donas pluvon sur la teron  Kaj sendas akvon sur la kampojn,
5:11 Por starigi malaltulojn alte,   Ke la afliktitoj levigxu savite.
5:12 Li detruas la intencojn de ruzuloj,   Ke iliaj manoj ne plenumas sian entreprenon.
5:13 Li kaptas la sagxulojn per ilia ruzajxo;   Kaj la decido de maliculoj farigxas senvalora.
5:14 En la tago ili renkontas mallumon,   Kaj en tagmezo ili palpas, kiel en nokto.
5:15 Li savas kontraux glavo,   Kontraux la busxo kaj mano de potenculo Li savas malricxulon.
5:16 Al la senhavulo aperas espero,   Kaj la malboneco fermas sian busxon.
5:17 Felicxa estas la homo, kiun punas Dio;   Kaj la moralinstruon de la Plejpotenculo ne malsxatu;
5:18 CXar Li vundas, sed ankaux bandagxas;   Li batas, sed Liaj manoj ankaux resanigas.
5:19 En ses malfelicxoj Li vin savos;   En la sepa ne tusxos vin la malbono.
5:20 En tempo de malsato Li savos vin de la morto,   Kaj en milito el la mano de glavo.
5:21 Kontraux la vipo de lango vi estos kasxita;   Kaj vi ne timos ruinigon, kiam gxi venos.
5:22 Dum ruinigo kaj malsato vi ridos;   Kaj la bestojn de la tero vi ne timos;
5:23 CXar kun la sxtonoj de la kampo vi havos interligon,   Kaj la bestoj de la kampo havos pacon kun vi.
5:24 Kaj vi ekscios, ke paco estas en via tendo;   Vi esploros vian logxejon, kaj nenio mankos.
5:25 Kaj vi ekscios, ke grandnombra estas via idaro  Kaj via naskitaro estas kiel la herbo de la tero.
5:26 En maljuneco vi iros en la tombon,   Kiel envenas garbaro en sia tempo.
5:27 Vidu, ni tion esploris, kaj tiel gxi estas;   Atentu tion, kaj sciu tion.
6:1 Ijob respondis kaj diris:
6:2 Se estus pesita mia cxagreno,   Kaj samtempe estus metita sur la pesilon mia suferado,
6:3 GXi estus nun pli peza, ol la sablo cxe la maroj;   Pro tio miaj vortoj estas plenaj de plendo.
6:4 CXar la sagoj de la Plejpotenculo estas en mi,   Ilian venenon trinkas mia spirito;   La terurajxoj de Dio direktigxis sur min.
6:5 CXu krias sovagxa azeno sur herbo?   CXu bovo blekas kolere cxe sia mangxajxo?
6:6 CXu oni mangxas sengustajxon sen salo?   CXu havas guston la albumeno de ovo?
6:7 Kion ne volis tusxi mia animo,   Tio nun estas abomeninde mia mangxajxo.
6:8 Ho, se mia peto plenumigxus,   Kaj se Dio donus al mi tion, kion mi esperas!
6:9 Ho, se Dio komencus kaj disbatus min,   Donus liberecon al Sia mano kaj frakasus min!
6:10 Tio estus ankoraux konsolo por mi;   Kaj mi gxojus, se en la turmento Li ne kompatus,   CXar mi ne forpusxis ja la vortojn de la Sanktulo.
6:11 Kio estas mia forto, ke mi persistu?   Kaj kia estas mia fino, ke mi havu paciencon?
6:12 CXu mia forto estas forto de sxtonoj?   CXu mia karno estas kupro?
6:13 Mi havas ja nenian helpon,   Kaj savo estas forpusxita for de mi.
6:14 Al malfelicxulo decas kompato de amiko,   Ecx se li forlasas la timon antaux la Plejpotenculo.
6:15 Miaj fratoj trompas kiel torento,   Kiel akvaj fluegoj, kiuj pasas,
6:16 Kiuj estas malklaraj pro glacio,   En kiuj kasxas sin negxo;
6:17 En la tempo de degelo ili malaperas,   En la tempo de varmego ili forsxovigxas de sia loko.
6:18 Ili forklinas la direkton de sia vojo,   Iras en la dezerton, kaj malaperas.
6:19 Sercxas ilin per sia rigardo la vojoj de Tema,   Esperas je ili la karavanoj el SXeba;
6:20 Sed ili hontas pro sia fido;   Ili aliras, kaj rugxigxas de honto.
6:21 Nun vi neniigxis;   Vi ekvidis terurajxon, kaj ektimis.
6:22 CXu mi diris:Donu al mi,   El via havajxo donacu pro mi,
6:23 Savu min el la mano de premanto,   Aux liberigu min el la mano de turmentantoj?
6:24 Instruu min, kaj mi eksilentos;   Komprenigu al mi, per kio mi pekis.
6:25 Kial vi mallauxdas pravajn vortojn?   Kaj kion povas instrui la moralinstruanto el vi?
6:26 CXu vi intencas riprocxi pro vortoj?   Sed paroloj de malesperanto iras al la vento.
6:27 Ecx orfon vi atakus,   Kaj sub via amiko vi fosus.
6:28 Nun, cxar vi komencis, rigardu min;   CXu mi mensogos antaux via vizagxo?
6:29 Rigardu denove, vi ne trovos malpiajxon;   Ripetu, vi trovos mian pravecon en la afero.
6:30 CXu estas peko sur mia lango?   CXu mia palato ne komprenas tion, kio estas malbona?
7:1 Difinita estas ja por la homo la limtempo sur la tero,   Kaj liaj tagoj estas kiel la tagoj de dungito.
7:2 Kiel sklavo, kiu sopiras al ombro,   Kaj kiel dungito, kiu atendas sian pagon,
7:3 Tiel mi ricevis sorte monatojn vantajn,   Kaj noktoj turmentaj estas nombritaj al mi.
7:4 Kiam mi kusxigxas, mi diras:Kiam mi levigxos?   Sed la vespero farigxas longa, kaj mi satigxas de maltrankvileco gxis la tagigxo.
7:5 Mia korpo estas kovrita de vermoj kaj de pecoj da tero;   Mia hauxto krevis kaj putras.
7:6 Miaj tagoj forflugis pli facile, ol bobeno de teksisto,   Kaj pasis, lasinte nenian esperon.
7:7 Memoru, ke mia vivo estas bloveto,   Ke miaj okuloj ne plu revidos bonon;
7:8 Ne plu revidos min okulo de vidanto;   Vi volos ekrigardi min, sed mi jam ne ekzistos.
7:9 Nubo pasas kaj foriras;   Tiel ne plu revenas tiu, kiu iris en SXeolon;
7:10 Li ne plu revenas en sian domon;   Lia loko ne plu rekonos lin.
7:11 Tial mi ne detenos mian busxon;   Mi parolos en la premiteco de mia spirito,   Mi plendos en la maldolcxeco de mia animo.
7:12 CXu mi estas maro aux mara monstro,   Ke Vi starigis gardon por mi?
7:13 Kiam mi pensas, ke mia lito min konsolos,   Ke mia kusxejo plifaciligos mian suferadon,
7:14 Tiam Vi teruras min per songxoj,   Timigas min per vizioj;
7:15 Kaj mia animo deziras sufokigxon,   Miaj ostoj la morton.
7:16 Tedis al mi; ne eterne mi vivu;   Forlasu min, cxar miaj tagoj estas vantajxo.
7:17 Kio estas homo, ke Vi faras lin granda,   Ke Vi zorgas pri li,
7:18 Ke Vi rememoras lin cxiumatene,   Elprovas lin cxiumomente?
7:19 Kial Vi ne deturnas Vin de mi,   Ne lasas min libera ecx tiom, ke mi povu engluti mian salivon?
7:20 Se mi pekis, kion mi per tio faris al Vi, ho gardanto de la homoj?   Kial Vi faris min celo de Viaj atakoj,   Ke mi farigxis sxargxo por mi mem?
7:21 Kaj kial Vi ne deprenas mian pekon, ne pardonas mian malbonagon?   Jen mi ja baldaux kusxos en la tero;   Kaj kiam Vi morgaux sercxos min, mi ne ekzistos.
8:1 Kaj ekparolis Bildad, la SXuhxano, kaj diris:
8:2 Kiel longe vi tiel parolos,   Kaj la vortoj de via busxo estos kiel forta vento?
8:3 CXu Dio falsas la jugxon?   CXu la Plejpotenculo falsas la justecon?
8:4 Se viaj filoj pekis kontraux Li,   Li forpusxis ilin pro ilia malbonago.
8:5 Se vi sercxas Dion  Kaj petegas la Plejpotenculon,
8:6 Se vi estas pura kaj pia,   Li maldormos super vi,   Kaj restarigos la bonstaton en via virta logxejo.
8:7 Kaj se via komenco estis malgranda,   Via estonteco forte kreskos.
8:8 CXar demandu la antauxajn generaciojn,   Kaj primeditu tion, kion esploris iliaj patroj;
8:9 CXar ni estas de hieraux, kaj ni nenion scias;   Nia vivo sur la tero estas nur ombro.
8:10 Ili instruos vin, diros al vi,   Kaj el sia koro elirigos vortojn.
8:11 CXu povas kreski kano sen malsekeco?   CXu kreskas junko sen akvo?
8:12 En tia okazo gxi velksekigxas pli frue ol cxiu herbo,   Kiam gxi estas ankoraux en sia fresxeco,   Kiam gxi ankoraux ne estas detrancxita.
8:13 Tiaj estas la vojoj de cxiuj, kiuj forgesas Dion;   Kaj pereas la espero de hipokritulo,
8:14 Kies fido dehakigxas,   Kaj kies espero estas araneajxo.
8:15 Li apogas sin al sia domo, sed ne restos staranta;   Li ekkaptos gxin, sed ne povos sin teni.
8:16 Li estis verda antaux la suno,   Kaj super lia gxardeno etendigxas liaj brancxoj;
8:17 Amase plektigxas liaj radikoj,   Inter sxtonoj ili tenas sin forte;
8:18 Sed kiam oni elsxiras lin el lia loko,   GXi malkonfesas lin:Mi vin ne vidis.
8:19 Tia estas la gxojo de lia vivo;   Kaj el la tero kreskas aliaj.
8:20 Vidu, Dio ne forpusxas virtulon  Kaj ne subtenas la manon de malpiuloj.
8:21 Li plenigos ankoraux vian busxon per rido  Kaj viajn lipojn per gxojkrioj.
8:22 Viaj malamantoj kovrigxos per honto;   Sed la tendo de malpiuloj malaperos.
9:1 Ijob respondis kaj diris:
9:2 Certe, mi scias, ke tiel estas;   Kaj kiel povas homo esti prava koncerne Dion?
9:3 Se li volus havi kun Li jugxan disputon,   Li ne povus respondi al Li ecx unu kontraux mil.
9:4 Li estas sagxa per Sia koro kaj potenca per Sia forto;   Kiu kuragxus stari kontraux Li kaj restus sendifekta?
9:5 Li forsxovas montojn, kaj ili ecx ne rimarkas,   Ke Li renversis ilin en Sia kolero;
9:6 Li skuas la teron de gxia loko,   Ke gxiaj kolonoj tremas;
9:7 Li diras al la suno, kaj gxi ne levigxas,   Kaj la stelojn Li sigelfermas;
9:8 Li sola etendas la cxielon,   Kaj Li iras sur la altajxoj de la maro;
9:9 Li kreis la Grandan Ursinon, Orionon, kaj Plejadojn,   Kaj la stelojn de la sudo;
9:10 Li faras neesploreblajn grandajxojn,   Kaj nekalkuleblajn mirindajxojn.
9:11 Jen Li preteriros preter mi, kaj mi tion ecx ne vidos;   Li pasos, kaj mi ecx ne rimarkos Lin.
9:12 Kiam Li kaptas, kiu malpermesus al Li?   Kiu dirus al Li:Kion Vi faras?
9:13 Li estas Dio, kaj Lian koleron oni ne povas haltigi;   Sub Li fleksigxas la helpantoj de Rahab.
9:14 Des pli cxu mi povus respondi al Li,   CXu mi povus elekti vortojn kontraux Li?
9:15 Ecx se mi estus prava, mi ne respondus;   Sed mi nur petegus mian jugxanton.
9:16 Se mi vokus kaj Li respondus,   Mi ne kredus, ke Li auxdis mian vocxon,
9:17 Li, kiu povas frakasi min per ventego  Kaj fari al mi senkulpe multe da vundoj.
9:18 Li ne permesas al mi trankviligi mian spiriton,   Sed Li satigas min per maldolcxo.
9:19 Se oni volas forton, Li estas potenca;   Se oni volas jugxon, kiu alvokos min?
9:20 Se mi montros mian pravecon, mia propra busxo min kondamnos;   Se mi montros min virtulo, Li montros min malbonagulo.
9:21 Mi estas senkulpa; mi ne zorgas pri mia animo,   Mi abomenas mian vivon.
9:22 CXio estas egala; tial mi diras:   Senkulpulon kaj malpiulon Li ambaux pereigas.
9:23 Kiam vipo subite ekbatas,   Li ridas cxe la elprovado de senkulpuloj.
9:24 La tero estas transdonita en la manon de malpiulo;   La vizagxon de gxiaj jugxistoj Li kovras.   Se ne Li, tiam kiu?
9:25 Miaj tagoj estis pli rapidpiedaj ol kuristo;   Ili forkuris, ne vidis bonon;
9:26 Ili forkuris, kiel sxipetoj el kano,   Kiel aglo flugas al mangxotajxo.
9:27 Se mi ekpensas:Mi forgesos mian plendon,   Mi farlasos mian mienon, kaj mi min gajigos:
9:28 Tiam mi ektremas pro cxiuj miaj suferoj;   Mi scias, ke Vi ne rigardos min kiel senkulpan.
9:29 Mi restos ja malprava;   Por kio do mi vane min turmentas?
9:30 Se mi lavus min per negxa akvo  Kaj purigus miajn manojn per lesivo,
9:31 Ecx tiam Vi trempus min en koto,   Kaj miaj vestoj min abomenus.
9:32 CXar Li ne estas homo simile al mi,   Ke mi povu respondi al Li,   Ke ni povu ambaux iri al jugxo.
9:33 Ne ekzistas inter ni arbitracianto,   Kiu povus meti sian manon sur nin ambaux.
9:34 Li forigu de mi Sian vergon,   Kaj Lia teruro ne timigu min;
9:35 Tiam mi ekparolos, kaj ne timos Lin,   CXar ne tia mi estas en mi mem.
10:1 Tedis al mia animo mia vivo;   Mi fordonos min al mia plendado;   Mi parolos en la malgxojeco de mia animo.
10:2 Mi diros al Dio:Ne kondamnu min,   Sciigu al mi, pro kio Vi malpacas kontraux mi.
10:3 CXu Vi trovas tion bona, ke Vi turmentas,   Ke Vi forpusxas la laboritajxon de Viaj manoj,   Sendas brilon sur la entreprenon de malpiuloj?
10:4 CXu Vi havas okulojn karnajn,   Kaj cxu Vi rigardas, kiel homo rigardas?
10:5 CXu Viaj tagoj estas kiel la tagoj de homo,   Aux cxu Viaj jaroj estas kiel la vivtempo de homo,
10:6 Ke Vi sercxas mian kulpon  Kaj penas trovi mian pekon,
10:7 Kvankam Vi scias, ke mi ne estas malbonagulo,   Sed el Via mano neniu povas savi?
10:8 Viaj manoj min formis kaj faris min tutan cxirkauxe,   Kaj tamen Vi min pereigas!
10:9 Rememoru, ke kiel argilon Vi min prilaboris;   Kaj Vi returne faros min polvo.
10:10 Vi elversxis ja min kiel lakton,   Kaj kiel fromagxon Vi min kundensigis.
10:11 Per hauxto kaj karno Vi min vestis,   Per ostoj kaj tendenoj Vi min plektis.
10:12 Vivon kaj bonon Vi donis al mi,   Kaj Via prizorgado gardis mian spiriton.
10:13 Sed cxi tion Vi kasxis en Via koro;   Mi scias, ke Vi tion intencis:
10:14 Se mi pekos, Vi tion rimarkos sur mi,   Kaj mian pekon Vi ne lasos senpuna.
10:15 Se mi agis malbone, ve al mi!   Se mi estas prava, mi ne povas tamen levi mian kapon,   Estante tute humiligita  Kaj vidante mian mizeron.
10:16 Se gxi levigxas, Vi cxasas min kiel leono,   Kaj denove montras sur mi Vian mirindan potencon.
10:17 Vi elmetas kontraux mi novajn atestojn,   Plifortigas Vian koleron kontraux mi;   Nova armeo min atakas.
10:18 Por kio Vi elirigis min el la ventro?   Ho, se mi estus pereinta, ke nenies okulo min vidu!
10:19 Tiam mi estus kiel ne estinta;   El la ventro mi estus transportita en la tombon.
10:20 Mia vivo estas ja mallonga;   CXesu do, lasu min libera, por ke mi iom revigligxu,
10:21 Antaux ol mi foriros senrevene  En la landon de mallumo kaj de morta ombro,
10:22 En la landon, kie la lumo estas kiel mallumo,   Kie estas morta ombro kaj senordeco,   Kie estas lume kiel en mallumego.
11:1 Kaj ekparolis Cofar, la Naamano, kaj diris:
11:2 CXu kontraux multe da vortoj oni ne povas doni respondon?   Kaj cxu tiu, kiu multe parolas, estas prava?
11:3 CXu via senenhava parolado devas silentigi la homojn,   Por ke vi mokinsultu kaj neniu vin hontigu?
11:4 Vi diras:Mia opinio estas gxusta,   Kaj mi estas pura antaux Viaj okuloj.
11:5 Sed ho, se Dio ekparolus,   Kaj malfermus antaux vi Siajn lipojn,
11:6 Kaj malkasxus antaux vi la sekretojn de la sagxo,   Kiu havas multoblan forton!   Sciu, ke ne cxiujn viajn pekojn Dio rememoras.
11:7 CXu vi povas eltrovi la esencon de Dio?   CXu vi povas plene kompreni la perfektecon de la Plejpotenculo?
11:8 Tio estas pli alta ol la cxielo;   Kion vi povas fari?   Tio estas pli profunda ol SXeol;   Kion vi povas ekscii?
11:9 Pli longa ol la tero estas gxia mezuro,   Kaj pli largxa ol la maro.
11:10 Se Li preteriros, kaj fermos, kaj faros jugxon,   Tiam kiu repusxos Lin?
11:11 CXar Li konas la homojn malvirtajn;   Li vidas la malbonagojn, kiujn oni ne rimarkas.
11:12 Ecx vanta homo devas kompreni,   Ecx homo, kiu naskigxis sovagxulo.
11:13 Se vi arangxas vian koron  Kaj etendas al Li viajn manojn;
11:14 Se vi forigas la malvirton, kiu estas en via mano,   Kaj vi ne permesos al malbonajxoj resti en via tendo:
11:15 Tiam vi povos levi vian vizagxon sen difekto;   Vi estos firma kaj ne timos.
11:16 Tiam vi forgesos mizeron;   Vi rememoros gxin kiel forfluintan akvon.
11:17 Kaj via vivo levigxos pli hele ol la tagmezo,   La mallumo farigxos kiel mateno.
11:18 Kaj vi estos trankvila, cxar ekzistas espero;   Vi rigardos cxirkauxen, kaj iros dormi en sendangxereco.
11:19 Vi kusxos, kaj neniu vin timigos;   Kaj multaj sercxos vian favoron.
11:20 Sed la okuloj de malpiuloj konsumigxos,   Pereos por ili la rifugxo,   Kaj ilia espero elspiros sian vivon.
12:1 Kaj Ijob respondis kaj diris:
12:2 Certe, vi solaj estas homoj,   Kaj kun vi mortos la sagxo.
12:3 Mi ankaux havas koron, kiel vi;   Mi ne estas malpli valora ol vi;   Kiu ne povas paroli tiele?
12:4 Mi farigxis mokatajxo por mia amiko,   Mi, kiu vokadis al Dio kaj estis auxskultata;   Virtulo kaj senkulpulo farigxis mokatajxo;
12:5 Malestimata lucerneto li estas antaux la pensoj de felicxuloj,   Pretigita por migrantoj.
12:6 Bonstataj estas la tendoj de rabistoj,   Kaj sendangxerecon havas la incitantoj de Dio,   Tiuj, kiuj portas Dion en sia mano.
12:7 Vere, demandu la brutojn, kaj ili instruos vin;   La birdojn de la cxielo, kaj ili diros al vi;
12:8 Aux parolu kun la tero, kaj gxi klarigos al vi;   Kaj rakontos al vi la fisxoj de la maro.
12:9 Kiu ne ekscius el cxio cxi tio,   Ke la mano de la Eternulo tion faris,
12:10 De Tiu, en kies mano estas la animo de cxio vivanta  Kaj la spirito de cxiu homa karno?
12:11 La orelo esploras ja la parolon,   Kaj la palato gustumas al si la mangxajxon.
12:12 La maljunuloj posedas sagxon,   Kaj la grandagxuloj kompetentecon.
12:13 CXe Li estas la sagxo kaj la forto;   CXe Li estas konsilo kaj kompetenteco.
12:14 Kion Li detruas, tio ne rekonstruigxas;   Kiun Li ensxlosos, tiu ne liberigxos.
12:15 Kiam Li digas la akvon, gxi elsekigxas;   Kiam Li fluigas gxin, gxi renversas la teron.
12:16 CXe Li estas potenco kaj forto;   Lia estas tiu, kiu eraras, kaj tiu, kiu erarigas.
12:17 Li irigas konsilistojn kiel erarvagantojn,   Kaj la jugxistojn Li faras malsagxaj.
12:18 La ligilojn de regxoj Li malligas,   Kaj Li ligas per zono iliajn lumbojn.
12:19 Li erarvagigas la pastrojn  Kaj faligas la potenculojn.
12:20 Li mutigas la lipojn de fidinduloj  Kaj forprenas de maljunuloj la prudenton.
12:21 Li versxas honton sur eminentulojn  Kaj malfirmigas la zonon de potenculoj.
12:22 Li malkovras profundajxon el meze de mallumo,   Kaj mortan ombron Li elirigas en la lumon.
12:23 Li grandigas naciojn kaj pereigas ilin,   Disvastigas naciojn kaj forpelas ilin.
12:24 Li senkuragxigas la cxefojn de la popolo de la lando  Kaj erarvagigas ilin en dezerto senvoja;
12:25 Ili palpas en mallumo, en senlumeco;   Kaj Li sxanceligxigas ilin kiel ebriuloj.
13:1 CXion cxi tion mia okulo vidis,   Mia orelo auxdis kaj komprenis.
13:2 Kion vi scias, mi ankaux scias;   Kaj mi ne estas malpli valora ol vi.
13:3 Sed mi volus paroli kun la Plejpotenculo,   Mi dezirus disputi kun Dio.
13:4 Tamen vi komentarias malvere,   Vi cxiuj estas senutilaj kuracistoj.
13:5 Ho, se vi silentus,   Tio estus sagxeco de via flanko.
13:6 Auxskultu do mian moralinstruon,   Kaj atentu la defendan parolon de mia busxo.
13:7 CXu pro Dio vi volas paroli malveron,   Kaj pro Li paroli falsajxon?
13:8 CXu vi volas esti personfavoraj al Li,   Aux pro Dio vi volas disputi?
13:9 CXu estos bone, kiam Li esploros vin?   CXu vi volas trompi Lin, kiel oni trompas homon?
13:10 Li certe vin punos,   Se vi sekrete estos personfavoraj.
13:11 CXu Lia majesto ne konfuzas vin?   CXu ne falas sur vin timo antaux Li?
13:12 Viaj memorigoj estas sentencoj polvaj,   Via bastionoj estas amasoj da argilo.
13:13 Silentu antaux mi, kaj parolos mi,   Kio ajn trafos min.
13:14 Por kio mi portu mian karnon en miaj dentoj  Kaj metu mian animon en mian manon?
13:15 Li ja mortigos min, kaj mi ne havas esperon;   Sed pri mia konduto mi volas disputi antaux Li.
13:16 Tio jam estos savo por mi,   CXar ne hipokritulo venos antaux Lin.
13:17 Auxskultu mian parolon  Kaj mian klarigon antaux viaj oreloj.
13:18 Jen mi pretigis jugxan aferon;   Mi scias, ke mi montrigxos prava.
13:19 Kiu povas procesi kontraux mi?   Tiam mi eksilentus kaj mortus.
13:20 Nur du aferojn ne faru al mi,   Tiam mi ne kasxos min antaux Via vizagxo:
13:21 Malproksimigu de mi Vian manon,   Kaj Via teruro ne timigu min.
13:22 Tiam voku, kaj mi respondos;   Aux mi parolos, kaj Vi respondu al mi.
13:23 Kiom da malbonagoj kaj pekoj estas sur mi?   Sciigu al mi miajn krimojn kaj pekojn.
13:24 Kial Vi kasxas Vian vizagxon  Kaj rigardas min kiel Vian malamikon?
13:25 CXu Vi volas montri Vian forton kontraux desxirita folio?   Kaj cxu sekigxintan pajleron Vi volas persekuti?
13:26 CXar Vi skribas kontraux mi maldolcxajxon  Kaj venigas sur min la pekojn de mia juneco.
13:27 Vi metis miajn piedojn en sxtipon,   Vi observas cxiujn miajn vojojn,   Kaj Vi observas la plandojn de miaj piedoj;
13:28 Dum mi ja disfalas kiel putrajxo,   Kiel vesto dismangxita de tineoj.
14:1 Homo, naskita de virino,   Havas mallongan vivon kaj abundon da afliktoj.
14:2 Kiel floro li elkreskas kaj velkas;   Li forkuras kiel ombro kaj ne restas.
14:3 Kaj kontraux tia Vi malfermas Viajn okulojn,   Kaj min Vi vokas al jugxo kun Vi!
14:4 CXu povas purulo deveni de malpurulo? Neniu.
14:5 Se liaj tagoj estas difinitaj, la nombro de liaj monatoj estas cxe Vi;   Vi difinis lian limon, kiun li ne transpasos.
14:6 Deturnu do Vin de li, ke li estu trankvila,   GXis venos lia tempo, kiun li sopiras kiel dungito.
14:7 Arbo havas esperon, se gxi estas dehakita, ke gxi denove sxangxigxos,   Kaj gxi ne cxesos kreskigi brancxojn.
14:8 Se gxia radiko maljunigxis en la tero,   Kaj gxia trunko mortas en polvo,
14:9 Tamen, eksentinte la odoron de akvo, gxi denove verdigxas,   Kaj kreskas plue, kvazaux jxus plantita.
14:10 Sed homo mortas kaj malaperas;   Kiam la homo finigxis, kie li estas?
14:11 Forfluas la akvo el lago,   Kaj rivero elcxerpigxas kaj elsekigxas:
14:12 Tiel homo kusxigxas, kaj ne plu levigxas;   Tiel longe, kiel la cxielo ekzistas, ili ne plu vekigxos,   Nek revigligxos el sia dormado.
14:13 Ho, se Vi kasxus min en SXeol,   Se Vi kasxus min gxis la momento, kiam pasos Via kolero,   Se Vi difinus por mi templimon kaj poste rememorus min!
14:14 Kiam homo mortas, cxu li poste povas revivigxi?   Dum la tuta tempo de mia batalado mi atendus,   GXi venos mia forsxangxo.
14:15 Vi vokus, kaj mi respondus al Vi;   Vi ekdezirus la faritajxon de Viaj manoj.
14:16 Nun Vi kalkulas miajn pasxojn;   Ne konservu mian pekon;
14:17 Sigelu en paketo miajn malbonagojn,   Kaj kovru mian kulpon.
14:18 Sed monto, kiu falas, malaperas;   Kaj roko forsxovigxas de sia loko;
14:19 SXtonojn forlavas la akvo,   Kaj gxia disversxigxo fordronigas la polvon de la tero:   Tiel Vi pereigas la esperon de homo.
14:20 Vi premas lin gxis fino, kaj li foriras;   Li sxangxas sian vizagxon, kaj Vi forigas lin.
14:21 Se liaj infanoj estas honorataj, li tion ne scias;   Se ili estas humiligataj, li tion ne rimarkas.
14:22 Nur lia propra korpo lin doloras,   Nur pri sia propra animo li suferas.
15:1 Ekparolis Elifaz, la Temanano, kaj diris:
15:2 CXu sagxulo povas respondi per ventaj opinioj,   Kaj plenigi sian ventron per sensencajxoj?
15:3 Vi disputas per vortoj senutilaj,   Kaj per paroloj, kiuj nenion helpas.
15:4 Vi forigas la timon,   Kaj senvalorigas pregxon antaux Dio.
15:5 CXar via malbonago instigas vian busxon,   Kaj vi elektis stilon de maliculoj.
15:6 Vin kondamnas via busxo, ne mi;   Kaj viaj lipoj atestas kontraux vi.
15:7 CXu vi naskigxis la unua homo?   CXu vi estas kreita pli frue ol la altajxoj?
15:8 CXu vi auxdis la sekretan decidon de Dio,   Kaj alkaptis al vi la sagxon?
15:9 Kion vi scias tian, kion ni ne scias?   Kion vi komprenas tian, kio al ni mankas?
15:10 Inter ni estas grizuloj kaj maljunuloj,   Kiuj vivis pli longe ol via patro.
15:11 CXu tiel malmulte valoras por vi la konsoloj de Dio  Kaj vorto kvieta?
15:12 Kial vin tiel levas via koro,   Kaj kial tiel palpebrumas viaj okuloj,
15:13 Ke vi direktas kontraux Dion vian koleron,   Kaj elirigis el via busxo tiajn vortojn?
15:14 Kio estas homo, ke li povus esti pura  Kaj ke naskito de virino povus esti prava?
15:15 Vidu, inter Liaj sanktuloj ne cxiuj estas fidindaj,   Kaj la cxielo ne estas pura en Liaj okuloj:
15:16 Des pli homo, abomeninda kaj malbona,   Kiu trinkas malbonagojn kiel akvon.
15:17 Mi montros al vi, auxskultu min;   Kaj kion mi vidis, tion mi rakontos,
15:18 Kion sagxuloj diris kaj ne kasxis antaux siaj patroj,
15:19 Al kiuj, al ili solaj, estis donita la tero,   Kaj fremdulo ne trairis meze de ili:
15:20 Dum sia tuta vivo malpiulo estas maltrankvila,   Kaj la nombro de la jaroj de tirano estas kasxita antaux li;
15:21 Teruroj sonas en liaj oreloj;   Meze de paco venas sur lin rabisto.
15:22 Li ne esperas, ke li savigxos el mallumo;   Kaj li sercxas cxirkauxe glavon.
15:23 Li vagadas, sercxante panon;   Li scias, ke preta estas en lia mano la tago de mallumo.
15:24 Teruras lin mizero kaj premateco,   Venkobatas lin kiel regxo, pretigxinta por batalo;
15:25 Pro tio, ke li etendis sian manon kontraux Dion  Kaj kontrauxstaris al la Plejpotenculo,
15:26 Kuris kontraux Lin kun fiera kolo,   Kun dikaj dorsoj de siaj sxildoj.
15:27 Li kovris sian vizagxon per graso  Kaj metis sebon sur siajn lumbojn.
15:28 Li logxas en urboj ruinigitaj,   En domoj ne logxataj,   Destinitaj esti sxtonamasoj.
15:29 Li ne restos ricxa, lia bonstato ne tenigxos,   Kaj lia havajxo ne disvastigxos sur la tero.
15:30 Li ne forklinigxos de mallumo;   Flamo velksekigos liajn brancxojn,   Kaj Li forigos lin per la blovo de Sia busxo.
15:31 La erarinto ne fidu vantajxon,   CXar vanta estos lia rekompenco.
15:32 Antauxtempe li finigxos,   Kaj lia brancxo ne estos verda.
15:33 Lia nematura bero estos desxirita, kiel cxe vinbertrunko;   Kaj lia floro defalos, kiel cxe olivarbo.
15:34 CXar la anaro de la hipokrituloj senhomigxos;   Kaj fajro ekstermos la tendojn de tiuj, kiuj prenas subacxeton.
15:35 Ili gravedigxis per malpiajxo kaj naskis pekon,   Kaj ilia ventro pretigas malicajxon.
16:1 Ijob respondis kaj diris:
16:2 Mi auxdis multe da similaj aferoj;   Tedaj konsolantoj vi cxiuj estas.
16:3 CXu estos fino al la ventaj vortoj?   Kaj kio vin incitis, ke vi tiel parolas?
16:4 Mi ankaux povus paroli, kiel vi.   Se vi estus sur mia loko,   Mi konsolus vin per vortoj  Kaj balancus pri vi mian kapon.
16:5 Mi fortigus vin per mia busxo  Kaj konsolus vin per paroloj de miaj lipoj.
16:6 Se mi parolos, mia doloro ne kvietigxos;   Se mi cxesos, kio foriros de mi?
16:7 Sed nun Li lacigis min,   Li detruis mian tutan esencon.
16:8 Vi faris al mi sulkojn, tio farigxis atesto;   Mia senfortigxo staras antaux mia vizagxo, kaj parolas.
16:9 Lia kolero dissxiras;   Mia malamanto grincigas kontraux mi siajn dentojn;   Mia premanto briligas kontraux mi siajn okulojn.
16:10 Ili malfermegis kontraux mi sian busxon, insulte batas min sur la vangojn;   CXiuj kune kontentigis sur mi sian koleron.
16:11 Dio transdonis min al maljustulo,   JXetis min en la manojn de malbonuloj.
16:12 Mi estis trankvila; sed Li frakasis min,   Li kaptis min je la kolo, disbatis min,   Kaj Li faris min por Si celo.
16:13 Liaj pafistoj min cxirkauxis;   Li dishakas miajn internajxojn kaj ne kompatas,   Li elversxas sur la teron mian galon.
16:14 Li faras en mi brecxon post brecxo,   Li kuras kontraux min kiel batalisto.
16:15 Sakajxon mi kudris sur mian korpon,   Kaj en polvo mi kasxis mian kornon.
16:16 Mia vizagxo sxvelis de plorado,   Kaj sur miaj palpebroj estas morta ombro;
16:17 Kvankam ne trovigxas perfortajxo en miaj manoj,   Kaj mia pregxo estas pura.
16:18 Ho tero, ne kovru mian sangon,   Kaj mia kriado ne trovu haltejon.
16:19 Vidu, en la cxielo estas mia atestanto,   Kaj mia konanto estas en la altaj sferoj.
16:20 Parolistoj estas por mi miaj amikoj;   Sed mia okulo larmas al Dio,
16:21 Ke Li decidu inter homo kaj Dio,   Inter homo kaj lia amiko.
16:22 CXar la nombro de la jaroj pasos,   Kaj mi iros sur vojon nereveneblan.
17:1 Mia spirito senfortigxis, miaj tagoj mallongigxis,   Tomboj estas antaux mi.
17:2 Mokado min cxirkauxas;   En aflikto pro tio restas mia okulo.
17:3 Estu Vi mem mia garantianto antaux Vi;   Alie kiu donos la manon pro mi?
17:4 CXar ilian koron Vi kovris kontraux prudento;   Tial Vi ne donos al ili triumfon.
17:5 Se iu fanfaronas antaux siaj amikoj pri sia parto,   La okuloj de liaj infanoj konsumigxos.
17:6 Li faris min proverbo por la popoloj;   Kaj mi farigxis homo, al kiu oni kracxas en la vizagxon.
17:7 Mia okulo mallumigxis de cxagreno,   Kaj cxiuj miaj membroj farigxis kiel ombro.
17:8 La justuloj eksentos teruron pro tio,   Kaj la senkulpulo ekscitigxos kontraux la hipokritulo.
17:9 Tamen la virtulo forte konservos sian vojon,   Kaj la purmanulo pli firmigxos.
17:10 Kaj kiom ajn vi cxiuj revenos,   Mi ne trovos inter vi sagxulon.
17:11 Miaj tagoj forpasis, pereis miaj intencoj,   Kiujn havis mia koro.
17:12 La nokton ili volas fari tago,   La lumon alproksimigi al la mallumo.
17:13 Se mi atendas, tamen SXeol estas mia domo,   En la mallumo estas pretigita mia lito.
17:14 Al la kavo mi diras:Vi estas mia patro;   La vermojn mi nomas mia patrino kaj mia fratino.
17:15 Kion mi devas atendi?   Kiu atentos mian esperon?
17:16 En la profundon de SXeol gxi malsupreniros,   Ni ambaux kune kusxos en la polvo.
18:1 Ekparolis Bildad, la SXuhxano, kaj diris:
18:2 Kiam vi cxesos jxetadi vortojn?   Pripensu, kaj poste ni parolos.
18:3 Kial ni estu rigardataj kiel brutoj,   Kaj ni estu malpuruloj en viaj okuloj?
18:4 Ho vi, kiu dissxiras sian animon en sia kolero,   CXu por vi estu forlasata la tero,   Kaj roko forsxovigxu de sia loko?
18:5 La lumo de la malpiulo estingigxos,   Kaj ne brilos la flamo de lia fajro.
18:6 La lumo mallumigxos en lia tendo,   Kaj lia lucerno super li estingigxos.
18:7 Mallongigxos liaj fortaj pasxoj,   Kaj lia propra intenco lin faligos.
18:8 CXar li trafis per siaj piedoj en reton,   Kaj li movigxas en kaptilo.
18:9 La masxo enkrocxigos lian kalkanon,   Kaj pereo lin atakos.
18:10 Kasxita en la tero estas lia falilo,   Kaj kaptiloj kontraux li estas sur la vojo.
18:11 De cxiuj flankoj timigos lin teruroj  Kaj atakos liajn piedojn.
18:12 Malsato konsumos lian forton,   Kaj pereo estas preparita por liaj flankoj.
18:13 Konsumigxos la membroj de lia korpo,   Liajn membrojn konsumos la unuenaskito de la morto.
18:14 Lia espero estos elsxirita el lia tendo,   Kaj gxi pelos lin al la regxo de teruroj.
18:15 Nenio restos en lia tendo;   Sur lian logxejon sxutigxos sulfuro.
18:16 Malsupre sekigxos liaj radikoj,   Kaj supre detrancxigxos liaj brancxoj.
18:17 La memoro pri li malaperos de sur la tero,   Kaj sur la stratoj li ne havos nomon.
18:18 Li estos elpelita el lumo en mallumon,   Kaj el la mondo li estos elpusxita.
18:19 Nek filon nek nepon li havos en sia popolo,   Kaj neniu restos cxe li en lia logxloko.
18:20 La posteuloj sentos teruron pri lia tago,   Kaj la antauxulojn kaptos timo.
18:21 Tia estas la logxejo de maljustulo,   Kaj tia estas la loko de tiu, kiu ne konas Dion.
19:1 Ijob respondis kaj diris:
19:2 GXis kiam vi afliktados mian animon  Kaj turmentados min per paroloj?
19:3 Jen jam dek fojojn vi malhonoras min;   Vi ne hontas premi min.
19:4 Se mi efektive eraris,   Mia eraro restos cxe mi.
19:5 Se efektive vi volas montri vin pli grandaj ol mi,   Kaj vi riprocxas al mi hontindajxon,
19:6 Tiam sciu, ke Dio faris al mi maljustajxon,   Kaj cxirkauxis min per Sia reto.
19:7 Jen mi krias pri maljusteco, sed mi ne ricevas respondon;   Mi vokas, sed mi ne ricevas jugxon.
19:8 Mian vojon Li baris, ke mi ne povas transiri,   Kaj sur mian irejon Li metis mallumon.
19:9 Mian honoron Li detiris de mi,   Kaj deprenis la kronon de mia kapo.
19:10 Li disbatis min cxirkauxe tiel, ke mi pereas;   Mian esperon Li elsxiris kiel arbon.
19:11 Ekflamis kontraux mi Lia kolero,   Kaj Li rigardas min kiel Lian malamikon.
19:12 Kune venis Liaj tacxmentoj, kaj ebenigis kontraux mi sian vojon  Kaj starigxis siegxe cxirkaux mia tendo.
19:13 Miajn fratojn Li malproksimigis de mi,   Kaj miaj konatoj forfremdigxis de mi.
19:14 Miaj parencoj fortirigxis,   Kaj miaj konantoj forgesis min.
19:15 La logxantoj de mia domo kaj miaj servistinoj rigardas min kiel fremdulon;   En iliaj okuloj mi farigxis aligentulo.
19:16 Mian sklavon mi vokas, kaj li ne respondas;   Per mia busxo mi devas petegi lin.
19:17 Mia spiro farigxis abomenata por mia edzino,   Kaj mia petado por la filoj de mia ventro.
19:18 Ecx la malgrandaj infanoj malestimas min;   Kiam mi levigxas, ili parolas kontraux mi.
19:19 Abomenas min cxiuj miaj intimuloj;   Kaj tiuj, kiujn mi amis, turnis sin kontraux mi.
19:20 Kun mia hauxto kaj kun mia karno kunkreskis miaj ostoj,   Mi restis nur kun hauxto sur miaj dentoj.
19:21 Kompatu min, kompatu min, miaj amikoj;   CXar la mano de Dio frapis min.
19:22 Kial vi persekutas min, kiel Dio,   Kaj ne povas satigxi de mia karno?
19:23 Ho, se miaj vortoj estus enskribitaj,   Ho, se ili estus gravuritaj en libro,
19:24 Per fera skribilo kun plumbo,   Gravuritaj por eterne sur roko!
19:25 Sed mi scias, ke mia Liberigonto vivas,   Kaj fine Li levigxos super la polvo.
19:26 Kaj post kiam mia hauxto estos tiel detruita  Kaj mi estos senkorpa, mi vidos Dion;
19:27 Lin vidos mi, kaj miaj okuloj vidos, ne fremdaj;   Pri tio sopiregas mia interno en mia brusto.
19:28 Se vi diros:Kiel ni lin persekutu,   Kaj ni trovu kontraux li la radikon de la afero,
19:29 Tiam timu glavon;   CXar furioza estas la glavo kontraux malbonagoj,   Por ke vi sciu, ke ekzistas jugxo.
20:1 Ekparolis Cofar, la Naamano, kaj diris:
20:2 Pro tio miaj pensoj devigas min respondi,   Pro tio, kion mi sentas.
20:3 Hontindan riprocxon mi auxdis,   Kaj la spirito de mia prudento respondos por mi.
20:4 CXu vi scias, ke tiel estis de eterne,   De post la apero de homo sur la tero,
20:5 Ke la triumfado de malvirtuloj estas mallongatempa,   Kaj la gxojo de hipokritulo estas nur momenta?
20:6 Se lia grandeco ecx atingus gxis la cxielo,   Kaj lia kapo tusxus la nubon,
20:7 Li tamen pereos por cxiam, kiel lia sterko;   Tiuj, kiuj lin vidis, diros:Kie li estas?
20:8 Kiel songxo li forflugos, kaj oni lin ne trovos;   Li malaperos, kiel nokta vizio.
20:9 Okulo, kiu rigardis lin, ne plu vidos lin;   Lia loko lin ne plu vidos.
20:10 Liaj filoj kurados almozpetante,   Kaj liaj manoj redonos lian havajxon.
20:11 Liaj ostoj estos punitaj pro la pekoj de lia juneco,   Kaj tio kusxigxos kune kun li en la polvo.
20:12 Se la malbono estas dolcxa en lia busxo,   Li kasxas gxin sub sia lango,
20:13 Li flegas gxin kaj ne forlasas gxin,   Kaj retenas gxin sur sia palato:
20:14 Tiam lia mangxajxo renversigxos en liaj internajxoj,   Farigxos galo de aspidoj interne de li.
20:15 Li englutis havajxon, sed li gxin elvomos;   El lia ventro Dio gxin elpelos.
20:16 Venenon de aspidoj li sucxos;   Lango de vipuro lin mortigos.
20:17 Li ne vidos fluojn nek riverojn,   Torentojn de mielo kaj de butero.
20:18 Li redonos tion, kion li pene akiris, kaj li tion ne englutos;   Kiel ajn granda estas lia havajxo, li gxin fordonos kaj ne gxuos gxin.
20:19 CXar li premis kaj forlasis la senhavulojn,   Li rabis al si domon, kiun li ne konstruis.
20:20 CXar lia interno ne estis trankvila,   Tial li ne savos tion, kio estis por li kara.
20:21 Nenion restigis lia mangxemeco;   Tial lia bonstato ne estos longedauxra.
20:22 Malgraux lia abundeco, li estos premata;   CXiaspecaj suferoj trafos lin.
20:23 Por plenigi lian ventron,   Li sendos sur lin la flamon de Sia kolero,   Kaj pluvigos sur lin Sian furiozon.
20:24 Se li forkuros de batalilo fera,   Trafos lin pafarko kupra.
20:25 Nudigita glavo trairos lian korpon,   Kaj la fulmo de lia turmentilo venos sur lin kun teruro.
20:26 Nenia mallumo povos kasxi liajn trezorojn;   Lin konsumos fajro ne disblovata;   Malbone estos al tiu, kiu restos en lia tendo.
20:27 La cxielo malkovros liajn malbonagojn,   Kaj la tero levigxos kontraux lin.
20:28 Malaperos la greno el lia domo,   Dissxutita gxi estos en la tago de Lia kolero.
20:29 Tia estas de Dio la sorto de homo malpia,   Kaj la heredajxo destinita por li de Dio.
21:1 Ijob respondis kaj diris:
21:2 Auxskultu mian parolon;   Kaj gxi estu anstataux viaj konsoloj.
21:3 Toleru, ke mi parolu;   Kaj kiam mi finos mian paroladon, tiam moku.
21:4 CXu kontraux homo mi disputas?   Kaj kial mi ne estu malpacienca?
21:5 Turnu vin al mi, kaj vi eksentos teruron,   Kaj vi metos la manon sur la busxon.
21:6 Kiam mi ekpensas pri tio, min atakas teruro,   Kaj tremo kaptas mian korpon.
21:7 Kial malpiuloj vivas,   Atingas maljunecon, akiras grandan havajxon?
21:8 Ilia idaro estas bone arangxita antaux ili, kune kun ili,   Kaj ilia devenantaro estas antaux iliaj okuloj.
21:9 Iliaj domoj estas en paco, sen timo;   Kaj la vergo de Dio ne estas sur ili.
21:10 Ilia bovo naskigas kaj ne estas forpusxata;   Ilia bovino gravedigxas kaj ne abortas.
21:11 Siajn malgrandajn infanojn ili elirigas kiel sxafaron,   Kaj iliaj knaboj saltas.
21:12 Ili gxojkrias sub la sonoj de tamburino kaj harpo,   Ili estas gajaj sub la sonoj de fluto.
21:13 Ili pasigas siajn tagojn en bonstato,   Kaj iras en SXeolon momente.
21:14 Kaj tamen ili diras al Dio:Foriru de ni,   Ni ne deziras koni Viajn vojojn;
21:15 Kio estas la Plejpotenculo, ke ni servu al Li?   Kaj kian utilon ni havos, se ni turnos nin al Li?
21:16 Sed ne de ili dependas ilia bonstato;   La pensmaniero de la malpiuloj estas malproksima de mi.
21:17 GXis kiam? La lumilo de la malpiuloj estingigxu,   Kaj ilia pereo venu sur ilin;   Suferojn Li partodonu al ili en Sia kolero.
21:18 Ili estu kiel pajlero antaux vento,   Kaj kiel grenventumajxo, kiun forportas ventego.
21:19 Dio konservas lian malfelicxon por liaj infanoj;   Li repagu al li mem, ke li sciu;
21:20 Liaj propraj okuloj vidu lian malfelicxon,   Kaj el la kolero de la Plejpotenculo li trinku.
21:21 CXar kiom interesas lin lia domo post li,   Kiam la nombro de liaj monatoj finigxis?
21:22 CXu oni povas instrui scion al Dio,   Kiu jugxas ja plej altajn?
21:23 Unu mortas meze de sia abundeco,   Tute trankvila kaj kontenta;
21:24 Lia brusto estas plena de lakto,   Kaj liaj ostoj estas saturitaj de medolo.
21:25 Alia mortas kun animo suferanta,   Kaj li ne gxuis bonon.
21:26 Sed ambaux kune ili kusxas en la tero,   Kaj vermoj ilin kovras.
21:27 Vidu, mi scias viajn pensojn,   Kaj la argumentojn, kiujn vi malice kolektas kontraux mi;
21:28 Vi diros:Kie estas la domo de la nobelo?   Kaj kie estas la tendo, en kiu logxis la malpiuloj?
21:29 Sed demandu la vojagxantojn,   Kaj ne malatentu iliajn atestojn:
21:30 En tago de malfelicxo la malpiulo estas sxirmata,   En tago de kolero li estas metata flanken.
21:31 Kiu montros antaux lia vizagxo lian konduton?   Kiu repagos al li, se li ion faris?
21:32 Kaj li estas akompanata al la tomboj,   Kaj sur la tomba altajxeto estas starigataj gardistoj.
21:33 Dolcxaj estas por li la terbuloj de la valo,   Kaj post li trenigxas cxiuj homoj,   Kaj sennombraj estas tiuj, kiuj iris antaux li.
21:34 Kiel do vi volas konsoli min per vantajxo,   Kaj viaj respondoj enhavas nur malgxustajxojn?
22:1 Ekparolis Elifaz, la Temanano, kaj diris:
22:2 CXu Dion povas instrui homo?   CXu povas Lin instrui ecx sagxulo?
22:3 CXu por la Plejpotenculo tio estas utila, se vi estas virta?   Kaj cxu Li havas profiton de tio, se via konduto estas pia?
22:4 CXu pro timo antaux vi Li disputos kun vi,   Iros kun vi al jugxo?
22:5 Via malvirteco estas ja granda,   Kaj viaj malbonagoj ne havas finon.
22:6 Vi prenis de viaj fratoj garantiajxon vane,   De preskaux-nuduloj vi deprenis la vestojn;
22:7 Al laculo vi ne donis akvon por trinki,   Kaj al malsatulo vi rifuzis panon;
22:8 Per forta brako vi akiris teron,   Kaj dank� al eminenteco vi logxis sur gxi;
22:9 Vidvinojn vi foririgis kun nenio,   Kaj la brakojn de orfoj vi frakasis.
22:10 Pro tio cxirkauxe de vi estas kaptiloj,   Kaj subita teruro vin timigas.
22:11 Aux pro mallumo vi nenion vidas,   Kaj multego da akvo vin kovris?
22:12 CXu ne estas Dio tie alte en la cxielo?   Rigardu la stelojn, kiel alte ili estas.
22:13 Kaj vi diras:Kion scias Dio?   CXu Li povas jugxi en mallumo?
22:14 La nuboj kovras Lin, kaj Li ne vidas;   Kaj Li nur rondiras en la rondo de la cxielo.
22:15 CXu vi konservas la vojon antikvan,   Kiun iradis homoj malpiaj,
22:16 Kiuj estis kaptitaj antauxtempe,   Kaj kies grundo disversxigxis kiel rivero,
22:17 Kiuj parolis al Dio:Foriru de ni!   Kion povas fari al ni la Plejpotenculo?
22:18 Kvankam Li plenigis iliajn domojn per bonajxo.   Sed la pensmaniero de malvirtuloj estas malproksima de mi.
22:19 La virtuloj vidos kaj gxojos;   La senkulpulo mokos ilin:
22:20 Certe malaperis nia kontrauxulo,   Kaj kio restis, tion ekstermis fajro.
22:21 Interkonsentu do kun Li, kaj vi havos pacon;   Per tio venos al vi bono.
22:22 Prenu el Lia busxo instruon,   Kaj metu Liajn vortojn en vian koron.
22:23 Se vi revenos al la Plejpotenculo, vi estos konstruita;   Forigu malpiajxon el via tendo.
22:24 JXetu en la polvon la multekostan metalon,   Kaj la Ofiran oron sur la sxtonojn de la torentoj;
22:25 Tiam la Plejpotenculo estos via oro kaj via brilanta argxento;
22:26 CXar tiam vi havos vian plezuron en la Plejpotenculo,   Kaj vi levos al Dio vian vizagxon;
22:27 Vi pregxos al Li, kaj Li vin auxskultos;   Kaj viajn sanktajn promesojn vi plenumos;
22:28 Se vi ion decidos, gxi plenumigxos cxe vi;   Kaj super viaj vojoj brilos lumo.
22:29 CXar tiujn, kiuj humiligxis, Li altigos;   Kaj kiu mallevas la okulojn, tiu estos savita.
22:30 Ankaux tiun, kiu ne estis senkulpa, Li savos;   Tia estos savita pro la pureco de viaj manoj.
23:1 Ijob respondis kaj diris:
23:2 Ecx hodiaux mia parolado restas maldolcxa;   Mia suferado estas pli peza, ol miaj gxemoj.
23:3 Ho, se mi scius, kiamaniere mi povas Lin trovi,   Veni al Lia trono!
23:4 Mi prezentus al Li jugxan aferon,   Kaj mian busxon mi plenigus per argumentoj.
23:5 Mi ekscius la vortojn, kiujn Li respondus al mi;   Mi komprenus, kion Li dirus al mi.
23:6 CXu en la grandeco de Sia forto Li luktus kontraux mi?   Ne, Li nur atentu min;
23:7 Tiam pravulo procesus kun Li,   Kaj mi liberigxus por cxiam de mia Jugxanto.
23:8 Sed jen mi iras antauxen, kaj Li tie ne estas;   Mi iras malantauxen, kaj mi Lin ne rimarkas;
23:9 Se Li faras ion maldekstre, mi Lin ne trovas;   Se Li kasxas Sin dekstre, mi Lin ne vidas.
23:10 Sed mian vojon Li konas;   Se Li min elprovos, mi eliros kiel oro.
23:11 Sur Lia irejo forte tenigxas mia piedo;   Lian vojon mi konservis, kaj ne forklinigxis.
23:12 Mi ne deturnas min de la ordonoj de Liaj lipoj;   Pli ol mian propran legxon mi konservis la dirojn de Lia busxo.
23:13 Sed Li estas sola:kiu kontrauxstaros al Li?   Kion Lia animo deziras, tion Li faras.
23:14 Kio estas destinita por mi, tion Li plenumos;   Kaj Li havas multe da similaj aferoj.
23:15 Tial mi tremas antaux Lia vizagxo,   Mi primeditas, kaj mi timas Lin.
23:16 Dio senkuragxigis mian koron,   Kaj la Plejpotenculo min konfuzis.
23:17 CXar mi ne estas neniigita antaux la mallumo,   Kaj antaux mia vizagxo Li ne kovris la mallumon.
24:1 Kial la Plejpotenculo ne destinis tempojn,   Kaj Liaj konantoj ne vidas Liajn tagojn?
24:2 Oni forsxovas la limojn;   Oni rabas la sxafaron kaj pasxtas gxin.
24:3 Oni forkondukas la azenon de orfoj,   Oni prenas kiel garantiajxon la bovon de vidvino.
24:4 Oni forpusxas malricxulojn de la vojo;   La suferantoj sur la tero devas sin kasxi.
24:5 Jen kiel sovagxaj azenoj ili eliras al sia laboro, por sercxi kaptajxon;   La stepo donas al ili panon por iliaj infanoj.
24:6 Sur fremda kampo ili rikoltas,   Kaj en vinbergxardeno de malpiulo ili kolektas berojn.
24:7 Nudaj ili tradormas la nokton, cxar ili ne havas veston,   Kaj dum la frosto ili havas nenion, por sin kovri.
24:8 De la pluvego de la montoj ili malsekigxas,   Kaj pro nehavado de rifugxejo ili cxirkauxprenas rokon.
24:9 Oni forsxiras orfon de la mamoj,   Kaj oni ruinigas malricxulon.
24:10 Ili iras nudaj, sen vestoj,   Kaj malsataj ili portas garbojn;
24:11 Inter iliaj muroj oni pretigas oleon;   Oni devigas ilin treti en vinpremejoj, dum ili mem estas soifantaj.
24:12 El la urbo auxdigxas gxemoj de homoj,   Kaj la animoj de mortigatoj krias;   Sed Dio ne atentas tiun blasfemadon.
24:13 Tiuj homoj estas kontrauxuloj de la lumo;   Ili ne konas Liajn vojojn,   Ne revenas al Lia irejo.
24:14 Antaux tagigxo levigxas la mortigisto,   Mortigas malricxulon kaj senhavulon,   Kaj en la nokto li estas kiel sxtelisto.
24:15 La okulo de adultulo atendas la krepuskon,   Dirante:Neniu okulo min vidu;   Kaj li kovras sian vizagxon.
24:16 En mallumo oni faras subfoson sub domoj;   Dum la tago oni kasxas sin cxe si, ne konante lumon.
24:17 CXar la mallumo estas mateno por ili cxiuj,   CXar ili interkonatigxis kun la teruroj de la mallumo.
24:18 Tia homo estas malpeza sur la suprajxo de akvo;   Malgranda estas lia parto sur la tero;   Li ne iras laux la vojo de vinbergxardenoj.
24:19 Kiel seka tero kaj varmego englutas negxan akvon,   Tiel SXeol englutas la pekulojn.
24:20 Forgesu lin la interno de lia patrino;   La vermoj frandu lin;   Oni lin ne plu rememoru;   Li rompigxu kiel malbona arbo-
24:21 Li, kiu premas seninfanulinon, kiu ne naskis,   Kaj kiu ne faras bonon al vidvino.
24:22 Kiu ecx potenculojn maltrankviligas per sia forto,   Tiel ke oni ne estas certa pri sia vivo, kiam li levigxis.
24:23 Dio donas al ili sendangxerecon kaj apogon,   Kaj Liaj okuloj estas super iliaj vojoj.
24:24 Ili levigxis alte; sed subite ili ne plu ekzistas;   Ili falas kaj estas forkaptataj kiel cxiuj,   Kaj kiel la kapo de spiko ili dehakigxas.
24:25 CXu ne estas tiel?   Kiu pruvos, ke mi mensogas, kaj senvalorigos mian parolon?
25:1 Ekparolis Bildad, la SXuhxano, kaj diris:
25:2 Regado kaj timigo estas cxe Li,   Kiu faras pacon en Siaj altaj sferoj.
25:3 CXu oni povas kalkuli Liajn tacxmentojn?   Kaj super kiu ne levigxas Lia lumo?
25:4 Kiel povas homo esti prava antaux Dio?   Kaj kiel naskito de virino povas esti pura?
25:5 Vidu, ecx la luno ne estas hela  Kaj la steloj ne estas puraj antaux Liaj okuloj:
25:6 Des pli homo, la vermo!   Kaj homido, la tineo!
26:1 Ijob respondis kaj diris:
26:2 Kiel vi helpas al tiu, kiu ne havas forton!   Kiel vi subtenas tiun, kies brako estas senforta!
26:3 Kian konsilon vi donas al tiu, kiu ne havas sagxon,   Kaj kiel grandan prudenton vi montras!
26:4 Al kiu vi parolas vortojn?   Kaj kies spirito eliras el vi?
26:5 La mortintoj tremas sub la akvo,   Kaj ankaux tiuj, kiuj vivas en gxi.
26:6 SXeol estas malkovrita antaux Li,   Kaj la abismo ne havas kovron.
26:7 Li etendis la nordon super la malpleno,   Li pendigis la teron sur nenio.
26:8 Li ligas la akvon en Siaj nuboj,   Kaj nubo ne krevas sub tio.
26:9 Li kovras la tronon  Kaj etendas cxirkaux gxi Sian nubon.
26:10 Li faris limon sur la akvo,   GXis la loko, kie finigxas la lumo kaj la mallumo.
26:11 La kolonoj de la cxielo sxanceligxas  Kaj tremas de Lia krio.
26:12 Per Sia forto Li kvietigas la maron,   Kaj per Sia sagxo Li frakasas Rahabon.
26:13 Per Lia spirito belegigxis la cxielo;   Lia mano trapikas la tordigxantan serpenton.
26:14 Jen tio estas parto de Liaj vojoj;   Kaj nur iometon ni auxdis pri Li.   Kiu povas kompreni la tondron de Lia potenco?
27:1 Kaj Ijob dauxrigis siajn sentencojn, kaj diris:
27:2 Kiel vivas Dio, kiu rifuzis al mi miajn rajtojn,   Kaj la Plejpotenculo, kiu afliktas mian animon:
27:3 Tiel longe, kiel mia animo estas en mi  Kaj la spiro de Dio en mia nazo,
27:4 Miaj lipoj ne eldiros malgxustajxon,   Kaj mia lango ne diros malverajxon.
27:5 Malproksime estas de mi,   Rigardi vin kiel pravajn;   GXis mia morto mi ne cxesos rigardi min kiel senkulpan.
27:6 Mian pravecon mi tenas forte, kaj mi ne ellasos gxin;   Dum mia tuta vivo mia koro ne faros al mi riprocxon pri tio.
27:7 Mia malamiko estu rigardata kiel malvirtulo,   Kaj mia kontrauxulo kiel malpiulo.
27:8 CXar kio estas la espero de hipokritulo,   Kiam Dio faras al li finon, elsxiras lian animon?
27:9 CXu lian kriadon Dio auxskultos,   Kiam trafos lin malfelicxo?
27:10 CXu li povas havi gxuon de la Plejpotenculo,   Voki al Dio en cxiu tempo?
27:11 Mi instruos vin pri la mano de Dio;   Mi ne kasxos antaux vi tion, kio estas cxe la Plejpotenculo.
27:12 Jen vi cxiuj mem vidis;   Kial do vi parolas senenhavajxon?
27:13 Tia estas la sorto de malbona homo cxe Dio,   Kaj la parto, kiun tiranoj ricevas de la Plejpotenculo:
27:14 Se li havos multe da filoj, ili iros sub la glavon;   Kaj lia devenantaro ne havos sate panon.
27:15 Tiujn, kiuj restos cxe li, enterigos la morto;   Kaj liaj vidvinoj ne ploros.
27:16 Se li kolektos argxenton kiel polvon  Kaj pretigos al si vestojn kiel argilon,
27:17 Tiam li pretigos, sed justulo metos sur sin la vestojn,   Kaj senkulpulo dividos la argxenton.
27:18 Li konstruas sian domon kiel tineo,   Kaj kiel gardisto, kiu faras al si lauxbon.
27:19 Li kusxigxas ricxa, kaj nenion kunportas;   Li malfermas la okulojn, kaj jam nenio ekzistas.
27:20 Teruro superfalos lin kiel akvo;   En la nokto forportos lin ventego.
27:21 Levos lin vento orienta, kaj foriros,   Kaj forblovos lin de lia loko.
27:22 Li tion jxetos sur lin senkompate;   De Lia mano li kuros kaj kuros.
27:23 Oni kunfrapos pri li la manojn,   Kaj oni fajfos pri li sur lia loko.
28:1 La argxento havas lokon, kie oni gxin elakiras;   Kaj la oro havas lokon, kie oni gxin fandas.
28:2 La fero estas ricevata el polvo,   Kaj el sxtono oni fandas la kupron.
28:3 Oni faras finon al la mallumo,   Kaj rezulte oni trovas la sxtonojn el grandega mallumo.
28:4 Oni fosas kavon tie, kie oni logxas;   Kaj tie, kie pasxas neniu piedo, ili laboras pendante, forgesitaj de homoj.
28:5 La tero, el kiu devenas pano,   Estas trafosata sube kvazaux per fajro.
28:6 GXiaj sxtonoj estas loko de safiroj,   Kaj terbuloj enhavas oron.
28:7 La vojon ne konas rabobirdo,   Kaj la okulo de falko gxin ne vidis.
28:8 Ne pasxis sur gxi sovagxaj bestoj,   Ne iris sur gxi leono.
28:9 Sur rokon oni metas sian manon,   Oni renversas montojn de ilia bazo.
28:10 En rokoj oni elhakas riverojn,   Kaj cxion grandvaloran vidis la okulo de homo.
28:11 Oni haltigas la fluon de riveroj,   Kaj kasxitajxon oni eltiras al la lumo.
28:12 Sed kie oni trovas la sagxon?   Kaj kie estas la loko de prudento?
28:13 La homo ne scias gxian prezon;   Kaj gxi ne estas trovata sur la tero de vivantoj.
28:14 La abismo diras:Ne en mi gxi estas;   La maro diras:GXi ne trovigxas cxe mi.
28:15 Oni ne povas doni por gxi plej bonan oron,   Oni ne pesas argxenton page por gxi.
28:16 Oni ne taksas gxin per oro Ofira,   Nek per multekosta onikso kaj safiro.
28:17 Ne valoregalas al gxi oro kaj vitro;   Kaj oni ne povas sxangxi gxin kontraux vazoj el pura oro.
28:18 Koraloj kaj kristalo ne estas atentataj;   Kaj posedo de sagxo estas pli valora ol perloj.
28:19 Ne valoregalas al gxi topazo el Etiopujo;   Pura oro ne povas esti gxia prezo.
28:20 De kie venas la sagxo?   Kaj kie estas la loko de prudento?
28:21 Kasxita gxi estas antaux la okuloj de cxio vivanta,   Nevidebla por la birdoj de la cxielo.
28:22 La abismo kaj la morto diras:   Per niaj oreloj ni auxdis nur famon pri gxi.
28:23 Dio komprenas gxian vojon,   Kaj Li scias gxian lokon;
28:24 CXar Li rigardas gxis la fino de la tero,   Li vidas sub la tuta cxielo.
28:25 Kiam Li donis pezon al la vento  Kaj arangxis la akvon lauxmezure,
28:26 Kiam Li starigis legxon por la pluvo  Kaj vojon por la fulmo kaj tondro:
28:27 Tiam Li vidis gxin kaj anoncis gxin,   Pretigis gxin kaj esploris gxin;
28:28 Kaj Li diris al la homoj:   Vidu, timo antaux Dio estas sagxo,   Kaj evitado de malbono estas prudento.
29:1 Kaj plue Ijob parolis siajn sentencojn, kaj diris:
29:2 Ho, se estus al mi tiel, kiel en la antauxaj monatoj,   Kiel en la tempo, kiam Dio min gardis;
29:3 Kiam Lia lumilo lumis super mia kapo;   Kaj sub Lia lumo mi povis iri en mallumo;
29:4 Kiel estis al mi en la tagoj de mia juneco,   Kiam la sxirmado de Dio estis super mia tendo;
29:5 Kiam la Plejpotenculo estis ankoraux kun mi,   Kaj cxirkaux mi estis miaj infanoj;
29:6 Kiam miaj pasxoj lavigxadis en butero,   Kaj la roko versxadis al mi fluojn da oleo!
29:7 Kiam mi eliris el la pordego al la urbo  Kaj arangxis al mi sidon sur la placo,
29:8 Vidis min junuloj kaj kasxis sin,   Kaj maljunuloj levigxis kaj staris;
29:9 Eminentuloj cxesis paroli  Kaj metis la manon sur sian busxon;
29:10 La vocxo de altranguloj sin kasxis,   Kaj ilia lango algluigxis al ilia palato.
29:11 Kiam orelo auxdis, gxi nomis min felicxa;   Kiam okulo vidis, gxi gloris min;
29:12 CXar mi savadis kriantan malricxulon,   Kaj orfon, kiu ne havis helpanton.
29:13 Beno de pereanto venadis sur min,   Kaj la koro de vidvino estis gxojigata de mi.
29:14 Virteco estis mia vesto,   Kaj mia justeco vestis min kiel mantelo kaj kapornamo.
29:15 Mi estis okuloj por la blindulo,   Kaj piedoj por la lamulo;
29:16 Mi estis patro por la malricxuloj,   Kaj jugxan aferon de homoj nekonataj mi esploradis;
29:17 Mi rompadis la makzelojn al maljustulo,   Kaj el liaj dentoj mi elsxiradis la kaptitajxon.
29:18 Kaj mi pensis:En mia nesto mi mortos,   Kaj grandnombraj kiel sablo estos miaj tagoj;
29:19 Mia radiko estas malkovrita por la akvo,   Kaj roso noktas sur miaj brancxoj.
29:20 Mia gloro estas cxiam nova,   Kaj mia pafarko cxiam refortigxas en mia mano.
29:21 Oni auxskultadis min kaj atendadis,   Kaj silentadis, kiam mi donadis konsilojn.
29:22 Post miaj vortoj oni ne plu parolis;   Kaj miaj vortoj gutadis sur ilin.
29:23 Oni atendadis min kiel la pluvon,   Kaj malfermadis sian busxon, kiel por malfrua pluvo.
29:24 Se mi iam ridis al ili, ili ne kredis tion;   Kaj la lumo de mia vizagxo ne falis.
29:25 Kiam mi iris al ili, mi sidis sur la cxefa loko;   Mi logxis kiel regxo inter tacxmentoj,   Kiel konsolanto de funebruloj.
30:1 Sed nun ridas pri mi homoj pli junaj ol mi,   Kies patrojn mi ne volus starigi kun la hundoj de miaj sxafaroj;
30:2 Kies forto de la manoj estis senbezona por mi,   Kaj kiuj ne povis atingi maljunecon;
30:3 Kiuj pro malricxeco kaj malsato solece kuris  En la dezerton mizeran kaj senvivan;
30:4 Kiuj elsxiras atriplon apud la arbetajxoj,   Kaj kies pano estas la radiko de genisto.
30:5 El meze de la homoj oni elpelas ilin;   Oni krias sur ilin, kiel sur sxteliston;
30:6 En terfendoj cxe la valoj ili logxas,   En truoj de la tero kaj de rokoj;
30:7 Inter la arbetajxoj ili krias,   Sub la kardoj ili kolektigxas;
30:8 Kiel infanoj de sentauxguloj kaj sennomuloj,   Ili estas elpelitaj el la lando.
30:9 Kaj nun mi farigxis objekto de ilia mokokanto,   Mi farigxis por ili objekto de babilado.
30:10 Ili abomenas min, malproksimigxas de mi,   Ne timas kracxi sur mian vizagxon.
30:11 Li malligis mian sxnuron kaj turmentas min,   Kaj ili forjxetis antaux mi la bridon.
30:12 Dekstre buboj starigxis, kaj pusxas miajn piedojn;   Ili ebenigis kontraux mi siajn pereigajn vojojn;
30:13 Ili disfosis mian vojon, facile pereigas min,   Ne bezonante helpanton;
30:14 Ili venas kiel tra largxa brecxo,   JXetas sin tumulte.
30:15 Teruroj turnis sin kontraux min,   Forpelis mian majeston kiel vento;   Kiel nubo foriris mia felicxo.
30:16 Kaj nun elversxigxas mia animo;   Kaptis min tagoj de mizero.
30:17 En la nokto miaj ostoj traborigxas en mi,   Kaj miaj mordetantoj ne dormas.
30:18 Kun granda malfacileco demetigxas mia vesto;   Premas min la rando de mia cxemizo.
30:19 Oni komparas min kun koto;   Mi similigxis al polvo kaj cindro.
30:20 Mi krias al Vi, sed Vi ne respondas al mi;   Mi staras, ke Vi atentu min.
30:21 Vi farigxis kruelulo por mi;   Per la forto de Via mano Vi montras al mi Vian malamon.
30:22 Vi levis min en la venton,   Lasis min kaj neniigis min en la ventego.
30:23 Mi scias, ke Vi transdonos min al la morto,   En la kunvenejon de cxio vivanta.
30:24 Sed cxu oni povas ne deziri eltiri manon,   Kaj krii en sia malfelicxo?
30:25 CXu mi ne ploris pri tiu, kiu havis malfelicxan tempon?   CXu mia animo ne afliktigxis pri malricxulo?
30:26 Mi atendis bonon, sed venis malbono;   Mi esperis lumon, sed venis mallumo.
30:27 Miaj internajxoj bolas kaj ne cxesas;   Atakis min tempo de mizero.
30:28 Mi estas nigra, sed ne de la suno;   Mi levigxas en la komunumo kaj krias.
30:29 Mi farigxis frato al la sxakaloj  Kaj kamarado al la strutoj.
30:30 Mia hauxto nigrigxis sur mi,   Kaj miaj ostoj sekigxis de varmego.
30:31 Mia harpo farigxis plendilo,   Kaj mia fluto farigxis vocxo de plorantoj.
31:1 Mi faris interligon kun miaj okuloj,   Ke mi ne atentu virgulinon.
31:2 Kia estas la parto, kiun donas Dio de supre?   Kaj kion destinas la Plejpotenculo el la altaj sferoj?
31:3 CXu ne malfelicxon al malpiulo,   Kaj forpusxon de malbonagantoj?
31:4 CXu Li ne vidas mian konduton,   Ne kalkulas cxiujn miajn pasxojn?
31:5 CXu mi iradis en malvero,   Kaj miaj piedoj rapidis al trompo?
31:6 Li pesu min per justa pesilo,   Kaj tiam Dio konvinkigxos pri mia senkulpeco.
31:7 Se mia pasxo forklinigxis de la vojo,   Se mia koro sekvis miajn okulojn,   Kaj se al mia mano algluigxis makulo:
31:8 Tiam mi semu kaj alia mangxu,   Kaj mia idaro elradikigxu.
31:9 Se mia koro forlogigxis al virino,   Kaj mi kasxe atendis cxe la pordo de mia amiko:
31:10 Tiam mia edzino estu adultigata de aliulo,   Kaj aliuloj klinigxu super sxi.
31:11 CXar tio estus malvirto,   Tio estus krimo, kiun devas puni jugxistoj.
31:12 Tio estas fajro, kiu ekstermas gxis la abismo,   Kaj mian tutan akiritajxon gxi elradikigus.
31:13 CXu mi malsxatis la rajton de mia servisto aux de mia servistino,   Kiam ili havis jugxan aferon kun mi?
31:14 Tiam kion mi farus, kiam Dio levigxus?   Kaj kion mi respondus al Li, kiam Li esplordemandus?
31:15 Lin kreis ja Tiu sama, kiu kreis min en la ventro,   Kaj Tiu sama pretigis en la ventro ankaux lin.
31:16 CXu mi rifuzis la deziron de senhavuloj?   Aux cxu mi turmentis la okulojn de vidvino?
31:17 CXu mian panpecon mi mangxis sola?   CXu ne mangxis de gxi ankaux orfo?
31:18 CXar detempe de mia juneco mi estis kiel patro,   Kaj de post la eliro el la ventro de mia patrino mi estis gvidisto.
31:19 Kiam mi vidis malfelicxulon sen vesto  Kaj malricxulon sen kovro,
31:20 CXu tiam ne benis min liaj lumboj,   CXu li ne estis varmigata per la lano de miaj sxafoj?
31:21 Se mi levis mian manon kontraux orfon,   CXar mi vidis en la pordego helpon al mi,
31:22 En tia okazo mia sxultro defalu de la dorso,   Kaj mia brako rompigxu de kano.
31:23 CXar mi timas la punon de Dio,   Kaj gxian pezon mi ne povus elteni.
31:24 CXu mi faris la oron mia espero,   Kaj la orbulon mi nomis mia fido?
31:25 CXu mi gxojis, ke mia ricxeco estas granda  Kaj ke mia mano multe akiris?
31:26 Kiam mi vidis la lumon brilantan  Kaj la lunon majeste irantan,
31:27 CXu tiam sekrete forlogigxis mia koro  Kaj mi sendis kisojn per mia mano?
31:28 Ankaux tio estus krimo jugxinda,   CXar mi forneus per tio Dion en la alto.
31:29 CXu mi gxojis pri malfelicxo de mia malamiko?   Aux cxu mi estis ravita, se lin trafis malbono?
31:30 Mi ne permesis al mia gorgxo peki  Per eldiro de malbeno kontraux lia animo.
31:31 CXu la homoj de mia tendo ne diris:   Ho, se oni ne satigxus de lia karno!
31:32 Ne noktis fremdulo sur la strato;   Miajn pordojn mi malfermadis al migrantoj.
31:33 CXu mi hommaniere kovradis miajn kulpojn,   Por kasxi en mia brusto miajn pekojn?
31:34 En tia okazo mi timus grandan homamason,   Kaj malestimo de familioj min timigus;   Mi silentus, kaj ne elirus ekster la pordon.
31:35 Ho, se iu auxskultus min!   Jen estas mia signo; la Plejpotenculo respondu al mi.   Se mia akuzanto skribus libron,
31:36 Mi portus gxin sur mia sxultro,   Mi metus gxin sur min kiel kronon,
31:37 Mi raportus al li pri la nombro de miaj pasxoj;   Mi alproksimigxus al li kiel al princo.
31:38 Se mia lando kriis kontraux mi,   Kaj gxiaj sulkoj ploris,
31:39 Se gxiajn fruktojn mi mangxis senpage,   Kaj mi afliktis la animon de gxiaj mastroj:
31:40 Tiam anstataux tritiko kresku por mi kardo,   Kaj anstataux hordeo dornoj.  Finigxis la paroloj de Ijob.
32:1 Kaj tiuj tri viroj cxesis respondi al Ijob, cxar li opiniis sin prava.
32:2 Tiam ekflamis la kolero de Elihu, filo de Barahxel, Buzano, el la familio de Ram. Kontraux Ijob ekflamis lia kolero pro tio, ke li opiniis sin pli prava ol Dio;
32:3 kaj kontraux liaj tri amikoj ekflamis lia kolero pro tio, ke ili ne trovis respondon kaj akuzis Ijobon.
32:4 Elihu atendis, dum ili parolis kun Ijob, cxar ili estis pli agxaj ol li.
32:5 Sed kiam Elihu vidis, ke ne trovigxas respondo en la busxo de la tri viroj, ekflamis lia kolero.
32:6 Kaj ekparolis Elihu, filo de Barahxel, la Buzano, kaj diris:   Mi estas juna, kaj vi estas maljunuloj;   Tial mi hezitis kaj timis eldiri al vi mian opinion.
32:7 Mi pensis:La agxo parolu,   Kaj la jarmulto montru sagxon.
32:8 Sed la spirito en la homoj kaj la spiro de la Plejpotenculo  Donas al ili prudenton.
32:9 Ne la grandaj estas la plej prudentaj,   Kaj ne la maljunuloj sole scias jugxi,
32:10 Tial mi diras:Auxskultu min;   Mi ankaux eldiros mian opinion.
32:11 Jen mi atendis viajn vortojn,   Mi atentis vian kompetentecon,   GXis vi trovos la gxustan parolon.
32:12 Sed atentante vin, mi vidis,   Ke neniu el vi donas al Ijob moralinstruon,   Respondante al liaj paroloj.
32:13 Ne diru:Ni trovis la sagxon.   Dio instruu lin, ne homo.
32:14 Li ne direktis al mi siajn vortojn,   Kaj per viaj diroj mi ne respondos al li.
32:15 Ili perdis la kuragxon, ili ne plu respondis;   Mankas al ili vortoj.
32:16 Mi atendis, gxis ili cxesos paroli;   Sed cxar ili haltis kaj ne plu respondis,
32:17 Tial ankaux mi de mia flanko respondos,   Mi ankaux eldiros mian opinion.
32:18 CXar mi estas plena de vortoj;   La spirito de mia interno min premas.
32:19 Mia interno estas kiel vino sxtopfermita,   Kiu krevigas novan felsakon.
32:20 Mi ekparolos, kaj tiam farigxos al mi pli facile;   Mi malfermos mian busxon, kaj mi respondos.
32:21 Mi ne atentos la vizagxon de persono,   Kaj mi ne flatos al homo;
32:22 CXar mi ne povoscias flati;   Aliokaze pereigu min mia Kreinto.
33:1 Auxskultu do, Ijob, miajn parolojn,   Kaj atentu cxiujn miajn vortojn.
33:2 Jen mi malfermis mian busxon,   Parolas mia lango en mia gorgxo.
33:3 GXuste el mia koro estas miaj paroloj,   Kaj puran scion eldiros miaj lipoj.
33:4 La spirito de Dio min kreis,   Kaj la spiro de la Plejpotenculo min vivigas.
33:5 Se vi povas, respondu al mi;   Armu vin kontraux mi, kaj starigxu.
33:6 Jen mi simile al vi estas de Dio;   Mi ankaux estas farita el argilo.
33:7 Vidu, vi ne bezonas timi min,   Kaj mia sxargxo ne pezos sur vi.
33:8 Vi parolis antaux miaj oreloj,   Kaj mi auxdis la sonon de tiaj vortoj:
33:9 Mi estas pura, sen malbonagoj;   Senkulpa, mi ne havas pekon;
33:10 Jen Li trovis ion riprocxindan en mi,   Li rigardas min kiel Lian malamikon;
33:11 Li metis miajn piedojn en sxtipon;   Li observas cxiujn miajn vojojn.
33:12 Sed en tio vi ne estas prava, mi respondas al vi;   CXar Dio estas pli granda ol homo.
33:13 Kial vi havas pretendon kontraux Li pro tio,   Ke Li ne donas al vi kalkulraporton pri cxiuj Siaj faroj?
33:14 Cetere Dio parolas en unu maniero kaj en alia maniero,   Sed oni tion ne rimarkas.
33:15 En songxo, en nokta vizio,   Kiam sur la homojn falis dormo,   Kiam ili dormas sur la lito,
33:16 Tiam Li malfermas la orelon de la homoj,   Kaj, doninte instruon, sigelas gxin,
33:17 Por deturni homon de ia faro  Kaj gardi viron kontraux fiereco,
33:18 Por sxirmi lian animon kontraux pereo  Kaj lian vivon kontraux falo sub glavon.
33:19 Ankaux per malsano sur lia lito Li avertas lin,   Kiam cxiuj liaj ostoj estas ankoraux fortaj.
33:20 Kaj abomenata farigxas por li en lia vivo la mangxajxo,   Kaj por lia animo la frandajxo.
33:21 Lia karno konsumigxas tiel, ke oni gxin jam ne vidas;   Kaj elstaras liaj ostoj, kiuj antauxe estis nevideblaj.
33:22 Kaj lia animo alproksimigxas al la pereo,   Kaj lia vivo al la mortigo.
33:23 Sed se li havas por si angxelon proparolanton,   Kvankam unu el mil,   Kiu elmontrus pri la homo lian pravecon,
33:24 Tiam Li indulgas lin, kaj diras:   Liberigu lin, ke li ne malsupreniru en la tombon,   CXar Mi trovis pardonigon.
33:25 Tiam lia korpo farigxas denove fresxa, kiel en la juneco;   Li revenas al la tagoj de sia knabeco.
33:26 Li pregxas al Dio,   Kaj cxi Tiu korfavoras lin,   Kaj montras al li Sian vizagxon kun gxojo,   Kaj rekompencas la homon laux lia virteco.
33:27 Li rigardas la homojn, kaj diras:   Mi pekis, la veron mi kripligis,   Kaj Li ne repagis al mi;
33:28 Li liberigis mian animon, ke gxi ne iru en pereon,   Kaj mia vivo vidas la lumon.
33:29 CXion cxi tion Dio faras  Du aux tri fojojn kun homo,
33:30 Por deturni lian animon de pereo  Kaj prilumi lin per la lumo de vivo.
33:31 Atentu, Ijob, auxskultu min;   Silentu, kaj mi parolos.
33:32 Se vi havas, kion diri, respondu al mi;   Parolu, cxar mi dezirus, ke vi montrigxu prava.
33:33 Se ne, tiam auxskultu min;   Silentu, kaj mi instruos al vi sagxon.
34:1 Elihu parolis plue, kaj diris:
34:2 Auxskultu, sagxuloj, miajn vortojn;   Kaj vi, kompetentuloj, atentu min.
34:3 CXar la orelo esploras la parolon,   Kiel la palato gustumas la mangxajxon.
34:4 Decidon ni elektu al ni;   Ni esploru inter ni, kio estas bona.
34:5 CXar Ijob diris:Mi estas prava,   Sed Dio forigis mian rajton;
34:6 En mia jugxa afero mi estas refutata;   Turmentas min mia sago, kvankam mi estas senkulpa.
34:7 Kiu homo estas simila al Ijob,   Kiu trinkas mokojn kiel akvon?
34:8 Kaj li estas preta aligxi al malbonaguloj  Kaj iri kun malpiuloj;
34:9 CXar li diras:Homo ne havas utilon,   Se li sercxas favoron de Dio.
34:10 Tial auxskultu min, ho sagxaj homoj:   Dio estas malproksima de malbonagoj,   Kaj la Plejpotenculo estas malproksima de maljusteco;
34:11 Sed Li repagas al homo laux liaj agoj,   Kaj laux la vojo de cxiu Li renkontas lin.
34:12 Vere, Dio ne malbonagas,   Kaj la Plejpotenculo ne kurbigas la veron.
34:13 Kiu komisiis al Li la teron?   Kaj kiu starigis Lin super la tuta mondo?
34:14 Se Li pensus nur pri Si,   Se Li prenus al Si Sian spiriton kaj spiron,
34:15 Tiam pereus absolute cxiu karno,   Kaj homo refarigxus polvo.
34:16 Se vi havas prudenton, auxskultu cxi tion;   Atentu la vocxon de miaj paroloj.
34:17 CXu povas regi malamanto de justeco?   CXu vi povas akuzi la Plejjustulon?
34:18 CXu oni povas diris al regxo:Sentauxgulo;   Aux al altranguloj:Malpiulo?
34:19 Sed Li ne atentas la vizagxon de princoj,   Kaj ne preferas ricxulon antaux malricxulo;   CXar cxiuj estas faritajxo de Liaj manoj.
34:20 Momente ili mortas, noktomeze ili tumultigxas kaj malaperas;   Ne de homa mano estas forigataj la potenculoj.
34:21 CXar Liaj okuloj estas super la vojoj de homo,   Kaj cxiujn liajn pasxojn Li vidas.
34:22 Ne ekzistas mallumo nek ombrego,   Kie povus sin kasxi malbonaguloj.
34:23 Li ne bezonas multe klopodi kun homo,   Ke li iru al Dio por jugxo.
34:24 Li pereigas la fortulojn sennombre  Kaj starigas sur ilia loko aliajn;
34:25 CXar Li scias iliajn farojn;   Li renversas ilin en la nokto, kaj ili frakasigxas.
34:26 Kiel malpiulojn Li frapas ilin sur loko, kie cxiuj vidas;
34:27 Pro tio, ke ili forturnigxis de Li  Kaj ne penis kompreni cxiujn Liajn vojojn,
34:28 Sed venigis al Li la kriadon de malricxulo,   Kaj Li auxdis la kriadon de mizeruloj.
34:29 Se Li kvietigas, tiam kiu povas ribeligi?   Se Li kasxas Sian vizagxon, tiam kiu povas Lin vidi?   Tiel estas egale kun nacio kaj kun aparta homo,
34:30 Por ke ne regu homo hipokrita,   El la pekigantoj de popolo.
34:31 Al Dio oni devas diri:   Mi fierigxis, mi ne plu faros malbonon;
34:32 Kion mi ne vidas, pri tio instruu min;   Se mi faris maljustajxon, mi ne plu faros.
34:33 CXu konforme al via opinio Li devas repagi?   Al vi ja ne placxis. Vi elektu, ne mi;   Kaj kion vi scias, tion diru.
34:34 Sagxaj homoj diros al mi,   Kaj prudenta homo, kiu min auxskultas:
34:35 Ijob parolas malsagxe,   Kaj liaj vortoj estas malprudentaj.
34:36 Ho, se Ijob estus elprovita gxis la fino,   Pro tio, ke li aligxas al homoj pekaj;
34:37 CXar al sia peko li aldonas blasfemon;   Inter ni li mokas, kaj multe parolas kontraux Dio.
35:1 Elihu parolis plue, kaj diris:
35:2 CXu tion vi opinias justa, ke vi diras:   Mi estas pli prava ol Dio?
35:3 CXar vi diras:Kiom tio utilas al vi?   Kian profiton mi havas kompare kun tiu okazo, se mi pekus?
35:4 Mi respondos al vi,   Kaj kune ankaux al viaj amikoj:
35:5 Rigardu la cxielon, kaj vidu;   Rigardu la nubojn, kiel tro alte ili estas por vi.
35:6 Se vi pekas, kiom vi malutilas al Li?   Kaj se viaj malbonagoj estas multaj, kion vi faras al Li?
35:7 Se vi estas virta, kion vi donas al Li?   Aux kion Li prenas el via mano?
35:8 Al homo, simila al vi, povas ion fari via malbonago,   Kaj via virteco havas signifon nur por homido.
35:9 Pro multe da premado oni krias;   Oni gxemas pro la brako de potenculoj.
35:10 Sed oni ne diras:Kie estas Dio, kiu min kreis,   Kiu donas kantojn en la nokto,
35:11 Kiu instruas nin pli ol la brutojn sur la tero,   Prudentigas nin pli ol la birdojn de la cxielo?
35:12 Tie ili krias pri la fiereco de la malbonuloj,   Sed Li ne respondas.
35:13 Tamen malvere estas, ke Dio ne auxdas  Kaj ke la Plejpotenculo ne vidas.
35:14 Kvankam vi diras, ke vi Lin ne vidas,   Ekzistas tamen jugxo cxe Li;   Kaj vi atendu Lin.
35:15 Sed cxar Li nun ne montras Sian koleron  Kaj ne atentas la tro grandan malvirtecon,
35:16 Tial Ijob vante malfermis sian busxon  Kaj tre multe parolas malprudente.
36:1 Kaj plue parolis Elihu, kaj diris:
36:2 Atendu ankoraux iom; mi montros al vi,   CXar mi havas ankoraux kion paroli pro Dio.
36:3 Mi prenos mian scion de malproksime,   Kaj mi montros, ke mia Kreinto estas prava.
36:4 CXar vere miaj vortoj ne estas mensogaj;   Homo sincera estas antaux vi.
36:5 Vidu, Dio estas potenca, kaj tamen Li neniun malsxatas;   Li estas potenca per la forto de la koro.
36:6 Al malpiulo Li ne permesas vivi,   Kaj al mizeruloj Li donas justecon.
36:7 Li ne forturnas de virtuloj Siajn okulojn,   Sed kun regxoj sur trono Li sidigas ilin por cxiam,   Por ke ili estu altaj.
36:8 Kaj se ili estas ligitaj per cxenoj,   Malliberigitaj mizere per sxnuroj,
36:9 Tiam Li montras al ili iliajn farojn kaj kulpojn,   Kiel grandaj ili estas.
36:10 Li malfermas ilian orelon por la moralinstruo,   Kaj diras, ke ili deturnu sin de malbonagoj.
36:11 Se ili obeas kaj servas al Li,   Tiam ili finas siajn tagojn en bono  Kaj siajn jarojn en stato agrabla;
36:12 Sed se ili ne obeas,   Tiam ili pereas per glavo  Kaj mortas en malprudento.
36:13 La hipokrituloj portas en si koleron;   Ili ne vokas, kiam Li ilin ligis;
36:14 Ilia animo mortas en juneco,   Kaj ilia vivo pereas inter la malcxastuloj.
36:15 Li savas la suferanton en lia mizero,   Kaj per la sufero Li malfermas ilian orelon.
36:16 Ankaux vin Li elkondukus el la suferoj  En spacon vastan, kie ne ekzistas premateco;   Kaj vi havus pacon cxe via tablo, plena de grasajxoj.
36:17 Sed vi farigxis plena de kulpoj de malvirtulo;   Kulpo kaj jugxo tenas sin kune.
36:18 Via kolero ne forlogu vin al mokado,   Kaj grandeco de elacxeto ne deklinu vin.
36:19 CXu Li atentos vian ricxecon?   Ne, nek oron, nek forton aux potencon.
36:20 Ne strebu al tiu nokto,   Kiu forigas popolojn de ilia loko.
36:21 Gardu vin, ne klinigxu al malpieco;   CXar tion vi komencis pro la mizero.
36:22 Vidu, Dio estas alta en Sia forto.   Kiu estas tia instruanto, kiel Li?
36:23 Kiu povas preskribi al Li vojon?   Kaj kiu povas diri:Vi agis maljuste?
36:24 Memoru, ke vi honoru Liajn farojn,   Pri kiuj kantas la homoj.
36:25 CXiuj homoj ilin vidas;   Homo rigardas ilin de malproksime.
36:26 Vidu, Dio estas granda kaj nekonata;   La nombro de Liaj jaroj estas neesplorebla.
36:27 Kiam Li malgrandigas la gutojn de akvo,   Ili versxigxas pluve el la nebulo;
36:28 Versxigxas la nuboj  Kaj gutas sur multe da homoj.
36:29 Kaj kiam Li intencas etendi la nubojn  Kiel tapisxojn de Sia tendo,
36:30 Tiam Li etendas sur ilin Sian lumon  Kaj kovras la radikojn de la maro.
36:31 CXar per ili Li jugxas la popolojn  Kaj donas ankaux mangxajxon abunde.
36:32 Per la manoj Li kovras la lumon  Kaj ordonas al gxi aperi denove.
36:33 Antauxdiras pri gxi gxia bruo,   Kaj ecx la brutaroj, kiam gxi alproksimigxas.
37:1 Pri tio tremas mia koro  Kaj saltas de sia loko.
37:2 Auxskultu atente en la bruo Lian vocxon,   Kaj la sonojn, kiuj eliras el Lia busxo.
37:3 Sub la tutan cxielon Li kurigas tion,   Kaj Sian lumon al la randoj de la tero.
37:4 Post gxi ekbruas la tondro;   Li tondras per Sia majesta vocxo,   Kaj oni ne povas tion haltigi, kiam auxdigxas Lia vocxo.
37:5 Mirinde tondras Dio per Sia vocxo;   Li faras ion grandan, sed ne konatan.
37:6 Al la negxo Li diras:Falu sur la teron;   Ankaux al la pluvego, al Siaj fortaj pluvegoj.
37:7 Sur la manon de cxiu homo Li metas sigelon,   Por ke cxiuj homoj sciu Lian faron.
37:8 La sovagxa besto iras en sian kavon  Kaj restas en sia logxejo.
37:9 El la sudo venas ventego,   Kaj de la nordo venas malvarmo.
37:10 De la spiro de Dio venas frosto,   Kaj vasta akvo farigxas kvazaux fandajxo.
37:11 La nubojn Li pezigas per akvo,   Kaj nubo dissxutas Lian lumon.
37:12 Li direktas ilin cxirkauxen, kien Li volas,   Por ke ili plenumu cxion, kion Li ordonas al ili, sur la tero:
37:13 CXu por puno de ia lando,   CXu por favorkorajxo Li ilin direktas.
37:14 Atentu tion, Ijob;   Staru, kaj konsideru la miraklojn de Dio.
37:15 CXu vi scias, kiamaniere Dio agigas ilin  Kaj aperigas lumon el Sia nubo?
37:16 CXu vi komprenas, cxe la distiro de nubo,   La miraklojn de Tiu, kiu estas la plej perfekta en la sciado?
37:17 Kiamaniere viaj vestoj varmigxas,   Kiam la tero kvietigxas de sude?
37:18 CXu vi povas etendi kun Li la cxielon,   Firman kiel fandita spegulo?
37:19 Sciigu al ni, kion ni devas diri al Li;   Mi nenion povas elkonjekti pro mallumo.
37:20 CXu estos rakontita al Li tio, kion mi parolas?   Se iu parolos, li pereos.
37:21 Nun oni ne povas rigardi la lumon, kiu hele lumas en la cxielo,   Kiam la vento pasas kaj purigas gxin.
37:22 De norde venas oro;   CXirkaux Dio estas terura brilo.
37:23 La Plejpotenculon ni ne povas kompreni.   Li estas granda en forto, justo, kaj vero;   Li neniun premas.
37:24 Tial respektegas Lin la homoj;   Kaj Li atentas neniun el la sagxuloj.
38:1 La Eternulo el ventego ekparolis al Ijob, kaj diris:
38:2 Kiu estas tiu, kiu mallumigas la plej altan decidon  Per vortoj sensencaj?
38:3 Zonu kiel viro viajn lumbojn;   Mi vin demandos, kaj vi sciigu al Mi.
38:4 Kie vi estis, kiam Mi fondis la teron?   Diru, se vi havas scion.
38:5 Kiu starigis gxiajn mezurojn, se vi tion scias?   Aux kiu etendis super gxi rektosxnuron?
38:6 Sur kio estas enfortikigitaj gxiaj bazoj,   Aux kiu kusxigis gxian angulsxtonon,
38:7 Dum komuna glorkantado de la matenaj steloj  Kaj gxojkriado de cxiuj filoj de Dio?
38:8 Kiu fermis la maron per pordoj,   Kiam gxi elpusxigxis kvazaux el la ventro de patrino;
38:9 Kiam Mi faris la nubon gxia vesto  Kaj mallumon gxiaj vindajxoj,
38:10 Kaj starigis al gxi limon  Kaj faris riglilojn kaj pordojn,
38:11 Kaj diris:GXis cxi tie aliru, sed ne plu,   Kaj cxi tie rompigxados viaj majestaj ondoj?
38:12 CXu vi en via vivo iam ordonis al la mateno,   Montris al la matenrugxo gxian lokon,
38:13 Ke gxi kaptu la randojn de la tero,   Kaj ke la malpiuloj deskuigxu el gxi;
38:14 Ke ilia internajxo renversigxu kiel koto,   Kaj ke ili tute konfuzigxu;
38:15 Ke de la malpiuloj forprenigxu ilia lumo,   Kaj ilia malhumila brako estu rompita?
38:16 CXu vi venis gxis la fontoj de la maro?   Kaj cxu vi iradis sur la fundo de la abismo?
38:17 CXu malfermigxis antaux vi la pordego de la morto?   Kaj cxu vi vidis la pordegon de la mallumego?
38:18 CXu vi pririgardis la largxon de la tero?   Diru, cxu vi scias cxion cxi tion?
38:19 Kie estas la vojo al la logxejo de la lumo,   Kaj kie estas la loko de la mallumo,
38:20 Ke vi konduku gxin al gxia limo,   Kaj ke vi rimarku la vojetojn al gxia domo?
38:21 CXu vi sciis, kiam vi naskigxos  Kaj kiel granda estos la nombro de viaj tagoj?
38:22 CXu vi venis al la devenejo de la negxo,   Kaj cxu vi vidis la devenejon de la hajlo,
38:23 Kiujn Mi konservas por la tempo de suferado,   Por la tago de batalo kaj milito?
38:24 Kie estas la vojo, laux kiu dividigxas la lumo,   Diskuras la orienta vento super la teron?
38:25 Kiu destinis direkton por la fluo  Kaj vojon por la tondra fulmo,
38:26 Por doni pluvon sur teron, kie neniu trovigxas,   Sur dezerton senhoman,
38:27 Por nutri dezerton kaj stepon  Kaj kreskigi verdan herbon?
38:28 CXu la pluvo havas patron?   Aux kiu naskigis la gutojn de roso?
38:29 El kies ventro eliris la glacio?   Kaj kiu naskis la prujnon sub la cxielo?
38:30 Simile al sxtono malmoligxas la akvo,   Kaj la suprajxo de la abismo kunfirmigxas.
38:31 CXu vi povas ligi la ligilon de la Plejadoj?   Aux cxu vi povas malligi la ligon de Oriono?
38:32 CXu vi povas elirigi iliatempe la planedojn,   Kaj konduki la Ursinon kun gxiaj infanoj?
38:33 CXu vi konas la legxojn de la cxielo?   Aux cxu vi povas arangxi gxian regadon super la tero?
38:34 CXu vi povas levi al la nubo vian vocxon,   Ke abundo da akvo vin kovru?
38:35 CXu vi povas sendi fulmojn,   Ke ili iru kaj diru al vi:Jen ni estas?
38:36 Kiu metis en la internon la sagxon?   Kaj kiu donis al la koro la prudenton?
38:37 Kiu estas tiel sagxa, ke li povu kalkuli la nubojn?   Kaj kiu elversxas la felsakojn de la cxielo,
38:38 Kiam la polvo kunfandigxas  Kaj la terbuloj kungluigxas?
38:39 CXu vi cxasas kaptajxon por la leonino,   Kaj satigas la leonidojn,
38:40 Kiam ili kusxas en la nestegoj,   Sidas embuske en la lauxbo?
38:41 Kiu pretigas al la korvo gxian mangxajxon,   Kiam gxiaj idoj krias al Dio,   Vagflugas, ne havante, kion mangxi?
39:1 CXu vi scias la tempon, en kiu naskas la ibeksoj sur la rokoj?   CXu vi observis la akusxigxon de la cervinoj?
39:2 CXu vi kalkulis la monatojn de ilia gravedeco?   Aux cxu vi scias la tempon, kiam ili devas naski?
39:3 Ili fleksigxas, eljxetas siajn idojn,   Liberigxas de siaj doloroj.
39:4 Iliaj infanoj fortigxas, kreskas en libereco,   Foriras, ke ne revenas al ili.
39:5 Kiu donis liberecon al la sovagxa azeno?   Kaj kiu malligis gxiajn ligilojn?
39:6 La dezerton Mi faris gxia domo,   Kaj stepon gxia logxejo;
39:7 GXi ridas pri la bruo de la urbo,   La kriojn de pelanto gxi ne auxdas;
39:8 La produktajxoj de la montoj estas gxia mangxajxo,   Kaj gxi sercxas cxian verdajxon.
39:9 CXu bubalo volos servi al vi?   CXu gxi volos nokti cxe via mangxujo?
39:10 CXu vi povas alligi bubalon per sxnuro al bedo?   CXu gxi erpos post vi valojn?
39:11 CXu vi fidos gxin pro gxia granda forto?   Kaj cxu vi komisios al gxi vian laboron?
39:12 CXu vi havos konfidon al gxi, ke gxi reportos viajn semojn  Kaj kolektos en vian grenejon?
39:13 La flugilo de struto levigxas gaje,   Simile al la flugilo de cikonio kaj de akcipitro;
39:14 CXar gxi lasas sur la tero siajn ovojn  Kaj varmigas ilin en la sablo;
39:15 GXi forgesas, ke piedo povas ilin dispremi  Kaj sovagxa besto povas ilin disbati.
39:16 GXi estas kruela por siaj idoj, kvazaux ili ne estus gxiaj;   GXi ne zorgas pri tio, ke gxia laboro estas vana;
39:17 CXar Dio senigis gxin je sagxo  Kaj ne donis al gxi prudenton.
39:18 Kiam gxi levigxas alten,   GXi mokas cxevalon kaj gxian rajdanton.
39:19 CXu vi donas forton al la cxevalo?   CXu vi vestas gxian kolon per kolharoj?
39:20 CXu vi povas saltigi gxin kiel akrido?   Terura estas la beleco de gxia ronkado.
39:21 GXi fosas en la valo kaj estas gaja pro forteco;   GXi eliras kontraux armiton;
39:22 GXi ridas pri timo kaj ne senkuragxigxas,   Kaj ne retiras sin de glavo.
39:23 Super gxi sonoras la sagujo,   Brilas lanco kaj ponardego.
39:24 Kun bruo kaj kolero gxi glutas teron,   Kaj ne povas stari trankvile cxe sonado de trumpeto.
39:25 Kiam eksonas la trumpeto, gxi ekkrias:Ho, ho!   Kaj de malproksime gxi flarsentas la batalon,   Kriadon de la kondukantoj, kaj bruon.
39:26 CXu pro via sagxo flugas la akcipitro  Kaj etendas siajn flugilojn al sudo?
39:27 CXu pro via ordono levigxas la aglo  Kaj faras alte sian neston?
39:28 Sur roko gxi logxas,   Noktas sur dento de roko kaj de monta pinto.
39:29 De tie gxi elrigardas por si mangxajxon;   Malproksime vidas gxiaj okuloj.
39:30 GXiaj idoj trinkas sangon;   Kaj kie estas mortigitoj, tie gxi estas.
40:1 Kaj la Eternulo plue parolis al Ijob, kaj diris:
40:2 CXu povas blasfemanto disputi kun la Plejpotenculo?   La mallauxdanto de Dio tion respondu.
40:3 Kaj Ijob respondis al la Eternulo, kaj diris:
40:4 Jen mi estis facilanima; kion mi povas respondi al Vi?   Mi metas mian manon sur mian busxon.
40:5 Unu fojon mi parolis, kaj mi ne respondos;   Tion mi ne faros duan fojon.
40:6 Kaj la Eternulo respondis al Ijob el la ventego, kaj diris:
40:7 Zonu kiel viro viajn lumbojn;   Mi vin demandos, kaj vi sciigu al Mi.
40:8 CXu vi volas senvalorigi Mian verdikton,   Akuzi Min, por ke vi montrigxu prava?
40:9 Se vi havas tian brakon, kiel Dio,   Kaj se vi povas tondri per vocxo simile al Li,
40:10 Tiam ornamu vin per majesto, kaj altigxu,   Vestu vin per gloro kaj belegeco;
40:11 Elversxu la furiozon de via kolero;   Ekrigardu cxion fieran kaj humiligu gxin;
40:12 Ekrigardu cxiun fierulon kaj konfuzu lin;   Kaj frakasu la malpiulojn sur ilia loko;
40:13 Kasxu ilin cxiujn en la tero;   Ilian vizagxon kovru per mallumo.
40:14 Tiam Mi gloros vin,   Se via dekstra mano vin helpos.
40:15 Vidu la hipopotamon, kiun Mi kreis apud vi;   Herbon gxi mangxas, kiel bovo.
40:16 Vidu, gxia forto estas en gxiaj lumboj,   Kaj gxia fortikeco estas en la muskoloj de gxia ventro.
40:17 GXi strecxas sian voston kiel cedron,   La tendenoj de gxiaj femuroj estas interplektitaj.
40:18 GXiaj ostoj estas kiel kupraj tuboj,   GXiaj ostoj estas kiel feraj stangoj.
40:19 GXi estas la komenco de la vojoj de Dio;   GXia Kreinto donis al gxi gxian glavon.
40:20 La montoj alportas al gxi mangxajxon,   Kaj cxiuj bestoj de la kampo tie ludas.
40:21 Sub ombroricxaj arboj gxi kusxas,   Sub kovro de kanoj kaj en sxlimo.
40:22 Ombroricxaj arboj sxirmas gxin per sia ombro,   CXirkauxas gxin salikoj apud torentoj.
40:23 Se la rivero tumultas, gxi ne konfuzigxas;   GXi staras trankvile, se ecx Jordan enversxigxus en gxian busxon.
40:24 CXu iu povas preni gxin antaux gxiaj okuloj,   CXu iu povas trabori per sxnuroj gxian nazon?
41:1 CXu vi povas eltiri levjatanon per fisxhoko,   Aux ligi per sxnuro gxian langon?
41:2 CXu vi povas trameti kanon tra gxia nazo  Kaj trapiki gxian vangon per pikilo?
41:3 CXu gxi multe petegos vin,   Aux parolos al vi flatajxojn?
41:4 CXu gxi faros interligon kun vi?   CXu vi povas preni gxin kiel porcxiaman sklavon?
41:5 CXu vi amuzigxos kun gxi kiel kun birdo?   Aux cxu vi ligos gxin por viaj knabinoj?
41:6 CXu kamaradoj gxin dishakos,   Kaj dividos inter komercistoj?
41:7 CXu vi povas plenigi per pikiloj gxian hauxton  Kaj per fisxistaj hokoj gxian kapon?
41:8 Metu sur gxin vian manon;   Tiam vi bone memoros la batalon, kaj gxin ne plu entreprenos.
41:9 Vidu, la espero cxiun trompos;   Jam ekvidinte gxin, li falos.
41:10 Neniu estas tiel kuragxa, por inciti gxin;   Kiu do povas stari antaux Mi?
41:11 Kiu antauxe ion donis al Mi, ke Mi redonu al li?   Sub la tuta cxielo cxio estas Mia.
41:12 Mi ne silentos pri gxiaj membroj,   Pri gxia forto kaj bela staturo.
41:13 Kiu povas levi gxian veston?   Kiu aliros al gxia paro da makzeloj?
41:14 Kiu povas malfermi la pordon de gxia vizagxo?   Teruro cxirkauxas gxiajn dentojn.
41:15 GXiaj fieraj skvamoj estas kiel sxildoj,   Interligitaj per fortika sigelo;
41:16 Unu kuntusxigxas kun la alia tiel,   Ke aero ne povas trairi tra ili;
41:17 Unu alfortikigxis al la alia,   Interkunigxis kaj ne disigxas.
41:18 GXia terno briligas lumon,   Kaj gxiaj okuloj estas kiel la palpebroj de la cxielrugxo.
41:19 El gxia busxo eliras torcxoj,   Elkuras flamaj fajreroj.
41:20 El gxiaj nazotruoj eliras fumo,   Kiel el bolanta poto aux kaldrono.
41:21 GXia spiro ekbruligas karbojn,   Kaj flamo eliras el gxia busxo.
41:22 Sur gxia kolo logxas forto,   Kaj antaux gxi kuras teruro.
41:23 La partoj de gxia karno estas firme kunligitaj inter si,   Tenas sin fortike sur gxi, kaj ne sxanceligxas.
41:24 GXia koro estas malmola kiel sxtono,   Kaj fortika kiel suba muelsxtono.
41:25 Kiam gxi sin levas, ektremas fortuloj,   Konsternigxas de teruro.
41:26 Glavo, kiu alproksimigxas al gxi, ne povas sin teni,   Nek lanco, sago, aux kiraso.
41:27 Feron gxi rigardas kiel pajlon,   Kupron kiel putran lignon.
41:28 Ne forpelos gxin sago;   SXtonoj el sxtonjxetilo farigxas pajleroj antaux gxi.
41:29 Bastonegon gxi rigardas kiel pajlon,   Kaj gxi mokas la sonon de lanco.
41:30 Sube gxi havas akrajn pecetojn;   Kiel drasxrulo gxi kusxas sur la sxlimo.
41:31 Kiel kaldronon gxi ondigas la profundon;   La maron gxi kirlas kiel sxmirajxon.
41:32 La vojo post gxi lumas;   La abismo aperas kiel grizajxo.
41:33 Ne ekzistas sur la tero io simila al gxi;   GXi estas kreita sentima.
41:34 GXi rigardas malestime cxion altan;   GXi estas regxo super cxiuj sovagxaj bestoj.
42:1 Ijob respondis al la Eternulo, kaj diris:
42:2 Mi scias, ke Vi cxion povas fari,   Kaj ke nenio, kion Vi entreprenas, estas malfacila por Vi.
42:3 Kiu estas tiu, kiu kovras malkompetente la plej altan decidon?   Jes, mi parolis sen komprenado pri aferoj,   Kiuj estas tro misteraj por mi, kaj kiujn mi ne konas.
42:4 Auxskultu, kaj mi parolos;   Mi demandos Vin, kaj Vi sciigu al mi.
42:5 Nur per la oreloj mi auxdis pri Vi;   Sed nun mia okulo Vin vidis.
42:6 Tial mi faras al mi riprocxon,   Kaj mi pentas en polvo kaj cindro.
42:7 Post kiam la Eternulo parolis tiujn vortojn al Ijob, la Eternulo diris al Elifaz, la Temanano:Mia kolero ekflamis kontraux vi kaj kontraux viaj du amikoj, pro tio, ke vi ne parolis antaux Mi tiel gxuste, kiel Mia servanto Ijob.
42:8 Prenu do nun al vi sep bovojn kaj sep sxafojn, kaj iru al Mia servanto Ijob, kaj alportu bruloferon pro vi; kaj Mia servanto Ijob pregxos por vi;  cxar nur lin Mi atentos, por ne fari al vi punon pro tio, ke vi ne parolis antaux Mi tiel gxuste, kiel Mia servanto Ijob.
42:9 Kaj iris Elifaz, la Temanano, kaj Bildad, la SXuhxano, kaj Cofar, la Naamano, kaj faris tion, kion diris al ili la Eternulo. Kaj la Eternulo atentis Ijobon.
42:10 Kaj la Eternulo redonis la forprenitajxon al Ijob, kiam li pregxis por siaj amikoj. Kaj la Eternulo donis al Ijob duoble pli ol cxio, kion li havis antauxe.
42:11 Kaj venis al li cxiuj liaj fratoj kaj cxiuj liaj fratinoj kaj cxiuj liaj antauxaj konatoj, kaj ili mangxis kun li en lia domo, kaj esprimis al li sian kunsenton, kaj konsolis lin pri la tuta malbono, kiun la Eternulo venigis sur lin; kaj cxiu el ili donis al li po unu kesito, kaj cxiu po unu ora ringo.
42:12 Kaj la Eternulo benis la lastajn jarojn de Ijob pli ol la komencajn;  kaj li havis dek kvar mil sxafojn kaj ses mil kamelojn kaj mil parojn da bovoj kaj mil azeninojn.
42:13 Kaj li havis sep filojn kaj tri filinojn.
42:14 Al unu el cxi tiuj li donis al nomon Jemima, al la dua la nomon Kecia,  kaj al la tria la nomon Keren-Hapuhx.
42:15 Kaj en la tuta lando ne trovigxis virinoj tiel belaj, kiel la filinoj de Ijob; kaj ilia patro donis al ili heredan posedajxon inter iliaj fratoj.
42:16 Kaj post tio Ijob vivis cent kvardek jarojn, kaj li vidis siajn filojn kaj nepojn gxis la kvara generacio.
42:17 Kaj Ijob mortis, maljuna kaj satigxinta de la vivo.


Next: Psalms

1:1 Felicxa estas la homo, kiu ne iras laux konsilo de malpiuloj,   Nek staras sur vojo de pekuloj,   Nek sidas en kunsido de blasfemantoj;
1:2 Sed li nur havas deziron por la legxo de la Eternulo,   Kaj pri Lia legxo li pensas tage kaj nokte.
1:3 Kaj li estos kiel arbo, plantita apud akvaj torentoj,   Donanta sian frukton en sia tempo,   Kaj kies folio ne velkas;   Kaj en cxio, kion li faras, li sukcesos.
1:4 Ne tiel estas la malpiuloj;   Sed ili estas kiel grenventumajxo, kiun disblovas la vento.
1:5 Tial ne staros fortike la malpiuloj cxe la jugxo,   Nek la pekuloj en societo de piuloj.
1:6 CXar la Eternulo konas la vojon de piuloj;   Sed la vojo de malpiuloj pereos.
2:1 Kial tumultas popoloj,   Kaj gentoj pripensas vanajxon?
2:2 Levigxas regxoj de la tero,   Kaj eminentuloj konsiligxas kune,   Kontraux la Eternulo kaj kontraux Lia sanktoleito, dirante:
2:3 Ni dissxiru iliajn ligilojn,   Kaj ni dejxetu de ni iliajn sxnurojn!
2:4 La logxanta en la cxielo ridas,  La Sinjoro mokas ilin.
2:5 Tiam Li parolos al ili en Sia kolero,  Kaj per Sia furiozo Li ilin ektimigos, dirante:
2:6 Mi starigis ja Mian regxon Super Cion, Mia sankta monto.
2:7 Mi raportos pri la decido:  La Eternulo diris al mi:Vi estas Mia filo,  Hodiaux Mi vin naskis.
2:8 Petu Min, kaj Mi donos al vi popolojn por heredo,  Kaj por posedo limojn de tero.
2:9 Vi disbatos ilin per fera sceptro,  Kiel potan vazon vi ilin dispecigos.
2:10 Kaj nun, ho regxoj, prudentigxu;  Instruigxu, jugxistoj de la tero!
2:11 Servu al la Eternulo kun timo,  Kaj gxoju kun tremo.
2:12 Kisu la filon, ke Li ne koleru, kaj vi ne pereu sur la vojo,  CXar baldaux ekbrulos Lia kolero.  Felicxaj estas cxiuj, kiuj fidas Lin.
3:1 Psalmo de David, kiam li forkuris de sia filo Absxalom. Ho Eternulo,   kiel multaj estas miaj premantoj,   Multaj levigxis kontraux mi!
3:2 Multaj diradas pri mia animo:   Ne ekzistas por li savo de Dio.  Sela.
3:3 Sed Vi, ho Eternulo, estas sxildo por mi,   Mia honoro kaj levanto de mia kapo.
3:4 Per mia vocxo mi vokas al la Eternulo,   Kaj Li respondas al mi de Sia sankta monto.  Sela.
3:5 Mi kusxigxas kaj endormigxas,   Kaj mi vekigxas, cxar la Eternulo min subtenas.
3:6 Mi ne timas miriadojn da kontrauxuloj,   Kiuj estas cxirkaux mi.
3:7 Levigxu, ho Eternulo, savu min, mia Dio;   CXar Vi frapis al cxiuj miaj malamikoj la vangojn,   La dentojn de la malpiuloj Vi frakasis.
3:8 CXe la Eternulo estas la savo;   Super Via popolo estu Via beno.  Sela.
4:1 Al la hxorestro. Por kordaj instrumentoj. Psalmo de David. Kiam mi vokas, respondu al mi, justa mia Dio!   En premo Vi liberigas min;   Korfavoru min, kaj auxskultu mian pregxon.
4:2 Homidoj, gxis kiam mia honoro estos malhonorata?   GXis kiam vi amos vantajxon kaj celos malveron? Sela.
4:3 Sciu do, ke la Eternulo apartigis la piulon por Si;   La Eternulo auxdas, kiam mi vokas al Li.
4:4 Tremu, kaj ne peku;   Meditu en viaj koroj, sur viaj kusxejoj, kaj estu fortikanimaj.  Sela.
4:5 Oferdonu oferojn piajn,   Kaj fidu la Eternulon.
4:6 Multaj diradas:Kiu montros al ni bonon?   Direktu sur nin la lumon de Via vizagxo, ho Eternulo!
4:7 Vi metis gxojon en mian koron, pli ol dum ilia greno kaj ilia mosto plimultigxas.
4:8 Pace mi kusxigxas kaj tuj endormigxas;   CXar Vi, ho Eternulo, logxigas min sola en sendangxereco.
5:1 Al la hxorestro. Por blovaj instrumentoj. Psalmo de David. Miajn vortojn auxskultu, ho Eternulo.   Trapenetru miajn pensojn.
5:2 Auxdu la vocxon de mia krio, mia Regxo kaj mia Dio;   CXar al Vi mi pregxas.
5:3 Ho Eternulo, matene Vi auxdas mian vocxon;   Matene mi eldiras mian pregxon al Vi, kaj mi atendas.
5:4 CXar Vi ne estas tia Dio, kiu amas malpiajxon;   Malbonulo ne povas gasti cxe Vi.
5:5 Fanfaronuloj ne staros antaux Vi;   Vi malamas cxiujn, kiuj faras malbonon.
5:6 Vi pereigas tiujn, kiuj parolas malveron;   Sangavidan kaj malican la Eternulo abomenas.
5:7 Kaj mi, pro Via granda favoro, eniros en Vian domon;   Mi klinigxos en Via sankta templo kun respektego al Vi.
5:8 Ho Eternulo, gvidu min laux Via justeco;   Pro miaj insidantoj ebenigu antaux mi Vian vojon.
5:9 CXar ne ekzistas vero en ilia busxo;   En ilia interno estas malvirteco;   Malfermita tombo estas ilia gorgxo;   Per sia lango ili hipokritas.
5:10 Montru ilian kulpon, ho Dio,   Ke ili falu per siaj intencoj;   Pro iliaj multaj krimoj jxetu ilin malsupren,   CXar ili ribelis kontraux Vi.
5:11 Kaj ekgxojos cxiuj, kiuj fidas Vin;   Ili eterne estos gajaj, kaj Vi ilin favoros;   Kaj triumfos pri Vi tiuj, kiuj amas Vian nomon.
5:12 CXar Vi, ho Eternulo, benas piulon;   Kiel per sxildo Vi cxirkauxdefendas lin per favoro.
6:1 Al la hxorestro. Por kordaj instrumentoj, por basuloj. Psalmo de David. Ho Eternulo, ne en Via kolero min riprocxu,   Kaj ne en Via furiozo min punu.
6:2 Korfavoru min, ho Eternulo, cxar mi senfortigxis;   Sanigu min, ho Eternulo, cxar ektremis miaj ostoj.
6:3 Kaj mia animo forte ektremis;   Kaj Vi, ho Eternulo, gxis kiam?
6:4 Returnu Vin, ho Eternulo, savu mian animon;   Helpu min pro Via favorkoreco.
6:5 CXar en la morto ne ekzistas memoro pri Vi;   En SXeol, kiu gloros Vin?
6:6 Mi lacigxis de mia gxemado;   CXiun nokton mi priversxas mian liton;   Per miaj larmoj mi malsekigas mian kusxejon.
6:7 Sekigxis de malgxojo mia vizagxo,   Maljunigxis de cxiuj miaj premantoj.
6:8 Forigxu de mi, cxiuj, kiuj faras malbonon;   CXar auxdis la Eternulo la vocxon de mia ploro.
6:9 Auxdis la Eternulo mian peton;   La Eternulo akceptos mian pregxon.
6:10 Hontigitaj kaj tre teruritaj estos cxiuj miaj malamikoj;   Ili forturnigxos kaj tuj estos hontigitaj.
7:1 Senkulpigxo de David, kiun li kantis al la Eternulo pri Kusx, la Benjamenido. Ho Eternulo, mia Dio, cxe Vi mi rifugxas; helpu min kontraux cxiuj miaj persekutantoj, kaj savu min,
7:2 Por ke oni ne elsxiru, kiel leono, mian animon,   GXin dissxirante, dum neniu savas.
7:3 Ho Eternulo, mia Dio! se mi faris cxi tion,   Se ekzistas maljusteco en miaj manoj,
7:4 Se al mia amiko mi pagis per malbono,   Aux se mi difektis tiun, kiu premis min senkauxze:
7:5 Tiam malamiko persekutu mian animon,   Li atingu kaj enpremu mian vivon en la teron,   Kaj mian honoron li metu en la polvon. Sela.
7:6 Starigxu, ho Eternulo, en Via kolero,   Levigxu super la furiozon de miaj premantoj;   Kaj vekigxu por mi, Vi, kiu ordonis fari jugxon.
7:7 Kaj amaso da popoloj Vin cxirkauxos;   Kaj super ili reiru supren.
7:8 La Eternulo jugxas popolojn.   Jugxu min, ho Eternulo, laux mia justeco kaj laux mia pieco.
7:9 Finigxu la malboneco de malpiuloj, kaj Vi subtenu justulon,   Vi, kiu esploras korojn kaj internajxojn, justa Dio!
7:10 Mia sxildo estas cxe Dio,   Kiu savas piajn korojn.
7:11 Dio estas jugxanto justa,   Kaj Dio minacanta cxiutage.
7:12 Se oni ne regxustigxas, Li akrigas Sian glavon,   Strecxas Sian pafarkon kaj direktas gxin.
7:13 Kaj Li pretigas por gxi mortigilojn,   Siajn sagojn Li faras bruligaj.
7:14 Jen tiu gravedigxis per malbono,   Portis en si malicon, kaj naskis mensogon.
7:15 Li fosis kavon kaj profundigis gxin,   Kaj li falis en la kavon, kiun li pretigis.
7:16 Lia malico refalos sur lian kapon,   Kaj sur lian verton falos lia krimo.
7:17 Mi gloros la Eternulon pro Lia justeco,   Kaj kantos la nomon de la Eternulo Plejalta.
8:1 Al la hxorestro. Por la gitito. Psalmo de David. Ho Eternulo, nia Sinjoro,   Kiel majesta estas Via nomo sur la tuta tero!   Vi levis Vian gloron super la cxielon.
8:2 Per la busxo de junaj infanoj kaj sucxinfanoj  Vi fondis al Vi potencon kontraux Viaj malamikoj,   Por kvietigi la malamikon kaj la vengxemulon.
8:3 Kiam mi rigardas Vian cxielon, la faron de Viaj fingroj,   La lunon kaj la stelojn, kiujn Vi estigis:
8:4 Kio estas homo, ke Vi lin memoras?   Kio estas homido, ke Vi pensas pri li?
8:5 Vi malaltigis lin malmulte antaux Dio;   Per honoro kaj beleco Vi lin kronis.
8:6 Vi faris lin reganto super la faritajxoj de Viaj manoj;   CXion Vi metis sub liajn piedojn:
8:7 SXafojn kaj bovojn cxiujn  Kaj ankaux la sovagxajn bestojn,
8:8 La birdojn de la cxielo kaj la fisxojn de la maro,   CXion, kio iras la vojojn de la maroj.
8:9 Ho Eternulo, nia Sinjoro,   Kiel majesta estas Via nomo sur la tuta tero!
9:1 Al la hxorestro. Por mut-labeno. Psalmo de David. Mi gloros Vin, ho Eternulo, per mia tuta koro;   Mi rakontos cxiujn Viajn mirindajxojn.
9:2 Mi gxojos kaj triumfos pro Vi;   Mi kantos Vian nomon, ho Vi Plejalta.
9:3 CXar miaj malamikoj turnigxas malantauxen,   Ili falas kaj pereas antaux Vi.
9:4 CXar Vi faris por mi jugxon kaj plenumon de legxo;   Vi sidigxis sur la trono, Vi justa jugxanto.
9:5 Vi indignis kontraux la popoloj, Vi pereigis malpiulojn,   Ilian nomon Vi ekstermis por cxiam kaj eterne.
9:6 La malamikoj malaperis, ruinigxis por cxiam;   Iliajn urbojn Vi renversis,   La memoro pri ili pereis kune kun ili.
9:7 Sed la Eternulo restas eterne,   Li pretigis Sian tronon por jugxo.
9:8 Kaj Li jugxos la mondon kun justeco,   Li plenumos legxojn inter la popoloj kun senpartieco.
9:9 Kaj la Eternulo estos rifugxo por la premato,   Rifugxo en la tempo de mizero.
9:10 Kaj esperos al Vi tiuj, kiuj konas Vian nomon,   CXar Vi ne forlasas tiujn, kiuj sercxas Vin, ho Eternulo.
9:11 Kantu al la Eternulo, kiu logxas sur Cion,   Rakontu inter la popoloj Liajn farojn.
9:12 CXar vengxante por la sango, Li memoras pri ili,   Li ne forgesas la krion de malfelicxuloj.
9:13 Estu favora al mi, ho Eternulo;   Vidu, kion mi suferas de miaj malamikoj,   Vi, kiu suprenlevas min el la pordegoj de la morto,
9:14 Por ke mi rakontu Vian tutan gloron  En la pordegoj de la filino de Cion  Kaj mi gxoju pro Via savo.
9:15 Enigxis la popoloj en la kavon, kiun ili elfosis;   En la reton, kiun ili metis, enkaptigxis ilia piedo.
9:16 Oni ekkonas la Eternulon laux la jugxo, kiun Li faris;   Per la faroj de siaj manoj estas kaptita la malpiulo. Higajon. Sela.
9:17 La malbonuloj reiru en SXeolon,   CXiuj popoloj, kiuj forgesas Dion.
9:18 CXar ne por cxiam malricxulo estos forgesita,   Kaj la espero de mizeruloj ne pereos por eterne.
9:19 Levigxu, ho Eternulo, ke homoj ne tro fortigxu;   La popoloj estu jugxataj antaux Via vizagxo.
9:20 Metu, ho Eternulo, timon sur ilin,   La popoloj sciu, ke ili estas homoj. Sela.
10:1 Kial, ho Eternulo, Vi staras malproksime?   Kial Vi kasxas Vin en la tempo de la mizero?
10:2 Pro la malhumileco de malbonulo suferas malricxulo;   Ili kaptigxu per la artifikoj, kiujn ili elpensis.
10:3 CXar malbonulo fanfaronas pri la kapricoj de sia animo;   Rabanto forlasas, malsxatas la Eternulon.
10:4 Malpiulo en sia malhumileco ne esploras;   En cxiuj liaj pensoj Dio ne ekzistas.
10:5 Li cxiam iras forte laux siaj vojoj;   Viaj jugxoj estas tro alte super li;   CXiujn siajn malamikojn li forspitas.
10:6 Li diris en sia koro:Mi ne sxanceligxos,   De generacio al generacio neniam estos al mi malbone.
10:7 Lia busxo estas plena de malbenado, trompo, kaj malico;   Sub lia lango estas suferigo kaj malvero.
10:8 Inside li sidas en la vilagxoj;   Kasxe li mortigas senkulpulon;   Liaj okuloj spionas malricxulon.
10:9 Li sidas inside en kasxita loko, kiel leono en la kaverno;   Li insidas, por kapti malricxulon;   Kaj li kaptas malricxulon, tirante lin en sian reton.
10:10 Li insidas, alpremigxas,   Kaj la malricxulo falas en liajn fortajn ungegojn.
10:11 Li diras en sia koro:Dio forgesis,   Li kovras Sian vizagxon, Li neniam vidos.
10:12 Levigxu, ho Eternulo; ho Dio, levu Vian manon;   Ne forgesu mizerulojn.
10:13 Por kio malpiulo malsxatas Dion,   Kaj diras en sia koro, ke Vi ne postulos respondon?
10:14 Vi vidas ja, cxar mizerojn kaj suferojn Vi rigardas, por redoni laux Via forto.   Al Vi fordonas sin malricxulo;   Por orfo Vi estas helpanto.
10:15 Rompu la brakon de malpiulo kaj malbonulo,   Por ke ecx sercxante lian malbonon, oni gxin ne trovu.
10:16 La Eternulo estas Regxo por eterne kaj cxiam,   Pereis la idolistoj de Lia tero.
10:17 Deziron de humiluloj Vi auxdas, ho Eternulo;   Vi fortigas ilian koron, Vi atentigas Vian orelon,
10:18 Por doni jugxon al orfo kaj premato,   Por ke oni cxesu peli homon de la tero.
11:1 Al la hxorestro. De David. CXe la Eternulo mi rifugxas.   Kial vi diras al mia animo:   Flugu kiel birdo sur vian monton?
11:2 CXar jen la malbonuloj strecxis pafarkon,   Almetis sagon sian al la tendeno,   Por pafi kasxe kontraux la honestajn korojn.
11:3 Kiam la fundamentoj estas detruitaj,   Kion povas fari la justulo?
11:4 La Eternulo estas en Sia sankta templo;   La trono de la Eternulo estas en la cxielo;   Liaj okuloj vidas, Liaj palpebroj esploras la homidojn.
11:5 La Eternulo elprovas justulon;   Sed malpiulon kaj perfortemulon Lia animo malamas.
11:6 Sur la malpiulojn Li pluvigos brulantajn karbojn, fajron kaj sulfuron;   Brula vento estos kaliko, destinita por ili.
11:7 CXar la Eternulo estas justa, Li amas justecon;   La piulo vidos Lian vizagxon.
12:1 Al la hxorestro. Por basuloj. Psalmo de David. Helpu, ho Eternulo,  cxar malaperis piuloj  Kaj maloftigxis fideluloj inter la homidoj.
12:2 Malveron ili parolas unuj al aliaj,   Vortojn flatajn el koro hipokrita.
12:3 La Eternulo ekstermu cxiun flatan busxon  Kaj langon fanfaronantan,
12:4 Tiujn, kiuj diras:Per nia lango ni venkos,   Nia busxo estas kun ni; kiu estas sinjoro super ni?
12:5 CXar prematoj estas ruinigataj kaj malfelicxuloj gxemas,   Tial nun Mi Min levos, diras la Eternulo;   Mi donos savon al tiuj, kiuj sopiras pri gxi.
12:6 La paroloj de la Eternulo estas paroloj puraj,   Argxento, purigita en tera fandujo kaj sepfoje refandita.
12:7 Vi, ho Eternulo, konservos ilin,   Vi gardos nin kontraux cxi tiu generacio por eterne.
12:8 CXirkauxe aperas multe da malpiuloj,   Kiam malnobleco altigxas inter la homidoj.
13:1 Al la hxorestro. Psalmo de David. GXis kiam, ho Eternulo, Vi tute forgesos pri mi?   GXis kiam Vi kasxos Vian vizagxon antaux mi?
13:2 GXis kiam mi havos zorgojn en mia animo  Kaj sopirojn en mia koro cxiutage?   GXis kiam mia malamiko estos supre super mi?
13:3 Rigardu kaj auxdu min, ho Eternulo, mia Dio;   Lumigu miajn okulojn, ke mi ne ekdormu per morto;
13:4 Ke ne diru mia malamiko:Mi lin venkis;   Ke ne gxoju miaj premantoj, se mi falos.
13:5 Sed mi esperas al Via favorkoreco;   Mia koro gxojas pro Via savo.
13:6 Mi kantos al la Eternulo,   CXar Li faris al mi bonon.
14:1 Al la hxorestro. De David. La sensagxulo diris en sia koro:Dio ne ekzistas.   Ili sentauxgigxis, ili abomenigxis pro siaj faroj;   Ekzistas neniu, kiu faras bonon.
14:2 La Eternulo el la cxielo ekrigardis la homidojn,   Por vidi, cxu ekzistas prudentulo, kiu sercxas Dion.
14:3 CXiuj devojigxis, cxiuj malvirtigxis;   Ekzistas neniu, faranta bonon, ne ekzistas ecx unu.
14:4 CXu ne prudentigxos cxiuj, kiuj faras malbonon,   Kiuj mangxas mian popolon, kiel oni mangxas panon,   Kaj kiuj ne vokas al la Eternulo?
14:5 Tie ili forte ektimis,   CXar Dio estas en la generacio de la justuloj.
14:6 Vi malhonoris la konsilon de malricxulo,   Sed la Eternulo estas lia rifugxejo.
14:7 Ho, ke venu el Cion savo al Izrael!   Kiam la Eternulo revenigos Sian forkaptitan popolon,   Tiam triumfos Jakob kaj gxojos Izrael.
15:1 Psalmo de David. Ho Eternulo, kiu povas gasti en Via tendo?   Kiu povas logxi sur Via sankta monto?
15:2 Tiu, kiu vivas honeste, agas juste,   Kaj parolas veron el sia koro;
15:3 Kiu ne kalumnias per sia lango,   Ne faras malbonon al sia kunulo,   Kaj ne jxetas malhonoron sur sian proksimulon;
15:4 Kiu abomenas malnoblulon  Kaj estimas la respektantojn de la Eternulo,   Kiu faris jxuron malprofite por si kaj gxin ne rompas;
15:5 Kiu sian monon ne donas procentege,   Kaj subacxetajn donacojn kontraux senkulpulo ne akceptas.   Kiu tiel agas, tiu neniam falos.
16:1 Verko de David. Gardu min, ho Dio, cxar mi rifugxas cxe Vi.
16:2 Mi diris al la Eternulo:Vi estas mia Sinjoro;   Mi ne havas alian bonon krom Vi.
16:3 Al la sanktuloj, kiuj estas sur la tero,   Kaj al la majestuloj iras mia tuta deziro.
16:4 Multigxos la malgxojoj de tiuj, kiuj sekvis alian;   Mi ne versxos iliajn sangajn versxoferojn  Kaj ne metos iliajn nomojn en mian busxon.
16:5 La Eternulo estas mia sorta parto kaj kaliko;   Vi subtenas mian sorton.
16:6 Loto agrabla trafis min,   CXarma estas mia heredo.
16:7 Mi gloras la Eternulon, kiu konsilas min;   Ecx en la nokto instruas min mia internajxo.
16:8 CXiam mi vidas la Eternulon antaux mi;   CXar Li estas cxe mia dekstra mano, mi ne falos.
16:9 Tial gxojas mia koro, ravigxas mia animo;   Ecx mia karno ripozas senzorge.
16:10 CXar Vi ne lasos mian animon al SXeol;   Vi ne permesos, ke Via sanktulo forputru.
16:11 Vi konigos al mi la vojon de la vivo;   Multe da gxojoj estas antaux Vi,   CXarmoj estas en Via dekstra mano eterne.
17:1 Pregxo de David. Auxskultu, ho Eternulo, la justulon, atentu mian krion,   Donu orelon al mia pregxo el ne malsincera busxo.
17:2 De Vi venos mia jugxo;   Viaj okuloj rigardos la veremecon.
17:3 Vi esploras mian koron, ekzamenas gxin en la nokto; Vi elprovas min,   Kaj Vi trovas nenion, kion mi intencus,   Sed kio ne volus eliri el mia busxo.
17:4 Pri homaj faroj, konforme al la vortoj el Via busxo,   Mi gardis min de vojoj kontrauxlegxaj.
17:5 Miaj pasxoj tuj sekvas en Viaj postesignoj, miaj piedoj ne sxanceligxas.
17:6 Mi vokas al Vi, cxar Vi respondos al mi, ho Dio;   Klinu al mi Vian orelon kaj auxdu mian parolon.
17:7 Montru Vian mirindan favorkorecon,   Vi, kiu per Via dekstra mano helpas la fidantojn kontraux la atakantoj.
17:8 Gardu min kiel la pupilon de la okulo,   Per la ombro de Viaj flugiloj kasxu min
17:9 De la malbonuloj, kiuj atakas min,   De miaj malamikoj, kiuj cxirkauxe insidas kontraux mia animo.
17:10 Sian koron ili fermis,   Per sia busxo ili parolas fiere.
17:11 Kien ni iras, ili nin cxirkauxas;   Siajn okulojn ili direktas, por jxeti nin sur la teron.
17:12 Li similas leonon, kiu avidas akiron,   Kaj leonidon, kiu sidas en kasxita loko.
17:13 Levigxu, ho Eternulo, antauxvenu kaj renversu lin;   Savu mian animon kontraux la malbonulo per Via glavo,
17:14 Kontraux la homoj, ho Eternulo, per Via mano,   Kontraux la homoj de cxi tiu mondo, kiuj havas sian parton en la nuna vivo,   Kaj kies ventron Vi plenigis per Viaj trezoroj,   Ke iliaj filoj estos sataj kaj ili lasos restajxon por siaj infanoj.
17:15 Kaj mi en pieco rigardos Vian vizagxon;   Vekigxante, mi satigxos per Via bildo.
18:1 Al la hxorestro. De la sklavo de la Eternulo, David, kiu eldiris al la Eternulo la vortojn de cxi tiu kanto, kiam la Eternulo lin savis el la manoj de cxiuj liaj malamikoj kaj el la mano de Saul. Kaj li diris: Mi varmege Vin amas, ho Eternulo, mia forteco!
18:2 La Eternulo estas mia Roko, kaj mia fortikajxo, kaj mia Savanto,   Mia Dio, mia forta Roko, kiun mi fidas,   Mia sxildo kaj la korno de mia savo, mia rifugxejo.
18:3 Mi vokas al la Eternulo, la glorinda;   Kaj mi savigxas de miaj malamikoj.
18:4 CXirkauxis min la ondoj de la morto,   Kaj torentoj pereigaj min teruris;
18:5 La sxnuroj de SXeol min cxirkauxis,   La retoj de la morto min atingis.
18:6 En mia premiteco mi vokis la Eternulon,   Kaj al mia Dio mi kriis;   El Sia templo Li auxdis mian vocxon,   Kaj mia krio al Li atingis Liajn orelojn.
18:7 Ektremis kaj ekskuigxis la tero,   La fundamentoj de la montoj ekmovigxis  Kaj eksxanceligxis, cxar Li koleris.
18:8 Levigxis fumo el Lia nazo,   Kaj ekstermanta fajro el Lia busxo;   Karboj ekflamis de gxi.
18:9 Li klinis la cxielon kaj iris malsupren;   Kaj densa mallumo estis sub Liaj piedoj.
18:10 Kaj Li ekrajdis sur kerubo kaj ekflugis,   Kaj Li portigxis sur la flugiloj de la vento.
18:11 El la mallumo Li faris al Si kovron,   Tendon Li faris cxirkaux Si el la mallumo de la akvo, densaj nuboj.
18:12 De la brilo antaux Li, tra Liaj densaj nuboj,   Flugis hajlo kaj brulantaj karboj.
18:13 Kaj la Eternulo ektondris en la cxielo,   Kaj la Plejaltulo auxdigis Sian vocxon;   Hajlon kaj brulantajn karbojn.
18:14 Li jxetis Siajn sagojn, kaj dispelis ilin;   JXetis multajn fulmojn, kaj konfuzis ilin.
18:15 Kaj malkovrigxis la kusxujoj de la akvoj,   Kaj nudigxis la fundamentoj de la universo,   De Via minaca vocxo, ho Eternulo,   De la kolera spirado de Via nazo.
18:16 Li etendas el supre la brakon, kaj prenas min;   Li eltiras min el grandaj akvoj;
18:17 Li savas min de mia potenca malamiko,   Kaj de miaj malamantoj, cxar ili estas pli fortaj ol mi.
18:18 Ili atingis min en la tago de mia malfelicxo;   Sed la Eternulo farigxis mia subteno.
18:19 Kaj Li elkondukis min en vastan lokon;   Li liberigis min, cxar Li estas favora al mi.
18:20 La Eternulo rekompencas min laux mia justeco;   Laux la pureco de miaj manoj Li repagas al mi.
18:21 CXar mi min tenis je la vojoj de la Eternulo,   Kaj mi ne faris malbonon antaux mia Dio.
18:22 CXar cxiuj Liaj legxoj estis antaux mi,   Kaj Liajn ordonojn mi ne forigis de mi.
18:23 Mi estis senkulpa antaux Li,   Kaj mi gardis min, ke mi ne peku.
18:24 Kaj la Eternulo rekompencis min laux mia justeco,   Laux la pureco de miaj manoj antaux Liaj okuloj.
18:25 Kun favorkorulo Vi estas favorkora,   Kun piulo Vi estas pia,
18:26 Kun purulo Vi agas laux lia pureco,   Kaj kun maliculo laux lia maliceco.
18:27 CXar humilan popolon Vi helpas,   Sed altajn okulojn Vi malaltigas.
18:28 CXar Vi lumigas mian lumilon;   La Eternulo, mia Dio, lumigas mian mallumon.
18:29 CXar kun Vi mi forkurigas militistaron,   Kaj kun mia Dio mi transsaltas muron.
18:30 La vojo de Dio estas perfekta;   La parolo de la Eternulo estas tute pura;   Li estas sxildo por cxiuj, kiuj Lin fidas.
18:31 CXar kiu estas Dio, krom la Eternulo?   Kaj kiu estas Roko, krom nia Dio?
18:32 Tiu Dio, kiu cxirkauxzonas min per forto  Kaj perfektigas mian vojon;
18:33 Kiu similigas miajn piedojn al cervaj,   Kaj starigas min sur miaj altajxoj;
18:34 Kiu instruas mian manon militi,   Kaj miajn brakojn strecxi kupran pafarkon.
18:35 Vi donis al mi la sxildon de Via savo;   Kaj Via dekstra mano subtenas min,   Kaj Via favoro min grandigas.
18:36 Vi largxigas mian pasxon sub mi,   Por ke ne sxanceligxu miaj piedoj.
18:37 Mi persekutas miajn malamikojn, kaj mi atingas ilin;   Kaj mi ne revenas, gxis mi ilin pereigas.
18:38 Mi ilin frakasas, ke ili ne povas plu levigxi;   Ili falas sub miajn piedojn.
18:39 Vi cxirkauxzonas min per forto por la milito;   Miajn atakintojn Vi jxetas sub min.
18:40 Vi forkurigas de mi miajn malamikojn,   Kaj miajn malamantojn mi ekstermas.
18:41 Ili krias, sed ne venas helpanto;   Al la Eternulo, sed Li ne respondas al ili.
18:42 Mi disflugigas ilin, kiel polvon laux la vento;   Kiel stratan koton mi ilin forjxetas.
18:43 Vi savas min de popola tumulto;   Vi faras min cxefo de la nacioj;   Popolo, kiun mi ne konas, servas min.
18:44 Per atentaj oreloj ili obeas min;   Aligentuloj respektegas min.
18:45 Aligentuloj senfortigxas,   Kaj kuras terurite el siaj fortikajxoj.
18:46 Vivas la Eternulo; kaj benata estu mia Roko;   Kaj alte glorata estu la Dio de mia savo:
18:47 Tiu Dio, kiu donas al mi vengxon  Kaj submetas al mi popolojn,
18:48 Kiu savas min de miaj malamikoj,   Altigas min super miaj atakintoj,   Kaj savas min de perfortulo.
18:49 Tial mi gloras Vin, ho Eternulo, inter la popoloj,   Kaj pri Via nomo mi kantas.
18:50 Li donas grandan helpon al Sia regxo,   Kaj faras favorajxon al Sia sanktoleito,   Al David kaj al lia idaro, por eterne.
19:1 Al la hxorestro. Psalmo de David. La cxieloj rakontas la gloron de Dio,   Kaj la farojn de Liaj manoj raportas la cxiela firmajxo.
19:2 Tago al tago transdonas diron,   Kaj nokto al nokto faras sciigon.
19:3 Sen parolo kaj sen vortoj;   Oni ne auxdas ilian vocxon.
19:4 Tra la tuta mondo iras ilia ordono,   Kaj gxis la fino de la universo iras iliaj vortoj;   Por la suno Li arangxis tendon inter ili.
19:5 Kaj gxi eliras kiel fiancxo el sia baldakeno,   GXojas kiel heroo, trakuranta sian vojon.
19:6 Sur unu rando de la cxielo estas gxia levigxo,   Kaj gxia rondiro estas gxis aliaj randoj;   Kaj nenio kasxigxas antaux gxia varmego.
19:7 La instruo de la Eternulo estas perfekta, gxojigas la animon;   La atesto de la Eternulo estas certa, gxi sagxigas sensagxulon.
19:8 La ordonoj de la Eternulo estas justaj, gxojigas la koron;   La ordondiro de la Eternulo estas klara, faras lumon antaux la okuloj.
19:9 La timo antaux la Eternulo estas pura, restas eterne;   La jugxoj de la Eternulo estas veraj, kaj cxiuj estas justaj.
19:10 Ili estas pli dezirindaj, ol oro kaj ol multe da plej pura oro;   Ili estas pli dolcxaj, ol mielo kaj cxelaraj mielgutoj.
19:11 Ankaux Via sklavo instruigxis per ili;   Kiu ilin observas, tiu havas grandan rekompencon.
19:12 Kiu scias siajn erarojn? Purigu min de eraroj kasxitaj.
19:13 Ankaux de intencaj eraroj detenu Vian sklavon,   Ke ili ne regu super mi.   Tiam mi estos perfekta, kaj pura de granda peko.
19:14 Akceptu favore la vortojn el mia busxo kaj la parolon de mia koro antaux Vi,   Ho Eternulo, mia Roko kaj mia Liberiganto.
20:1 Al la hxorestro. Psalmo de David. La Eternulo auxskultu vin en tago de mizero;   Defendu vin la nomo de Dio de Jakob.
20:2 Li sendu al vi helpon el la sanktejo,   Kaj el Cion Li vin fortigu.
20:3 Li rememoru cxiujn viajn oferdonojn,   Kaj via brulofero aperu grasa antaux Li. Sela.
20:4 Li donu al vi tion, kion deziras via koro;   Kaj cxiujn viajn intencojn Li plenumu.
20:5 Ni estos gajaj pro Via venko,   Kaj pro la nomo de nia Dio ni levos standardon.   La Eternulo plenumu cxiujn viajn petojn.
20:6 Nun mi ekscias, ke la Eternulo savas Sian sanktoleiton;   Li auxskultas lin el Sia sankta cxielo,   Forte savas lin per Sia dekstra mano.
20:7 Unuj fidas veturilojn, aliaj cxevalojn;   Sed ni alvokas la nomon de la Eternulo, nia Dio.
20:8 Ili sxanceligxas kaj falas,   Kaj ni staras kaj tenas nin forte.
20:9 Ho Eternulo, savu;   La Regxo respondu al ni, kiam ni vokas al Li.
21:1 Al la hxorestro. Psalmo de David. Ho Eternulo, pro Via forto gxojas la regxo,   Kaj pro Via helpo kiel forte li triumfas!
21:2 Kion lia koro deziris, tion Vi donis al li;   Kaj la peton de lia busxo Vi ne rifuzis. Sela.
21:3 Vi antauxvenas al li kun beno de bono;   Vi metis sur lian kapon kronon el pura oro.
21:4 Vivon li petis de Vi;   Kaj Vi donis al li longan vivon por cxiam kaj eterne.
21:5 Granda estas lia honoro pro Via helpo;   Gloron kaj majeston Vi metis sur lin.
21:6 Vi donas al li eternajn benojn;   Vi gajigas lin per gxojo antaux Via vizagxo.
21:7 CXar la regxo fidas la Eternulon,   Kaj pro favoro de la Plejaltulo li ne falos.
21:8 Trovos Via mano cxiujn Viajn malamikojn,   Via dekstra trovos Viajn malamantojn.
21:9 Vi similigos ilin al brulanta forno, kiam Vi koleros;   La Eternulo englutos ilin per Sia kolero,   Kaj fajro ilin formangxos.
21:10 Ilian naskitaron Vi ekstermos de sur la tero,   Kaj ilian semon el inter la homidoj.
21:11 CXar ili preparis malbonon por Vi,   Pripensis atencon, sed ne povis gxin plenumi.
21:12 Vi devigos ilin turni al Vi la dorson,   Viajn tendenojn Vi direktos kontraux iliajn vizagxojn.
21:13 Levigxu, ho Eternulo, en Via forto;   Ni kantos kaj gloros Vian potencon.
22:1 Al la hxorestro. Por ario:Matenkrepuska Cervino. Psalmo de David.  Mia Dio, mia Dio, kial Vi forlasis min,   Kaj estas malproksima de mia savo, de miaj plendaj paroloj?
22:2 Mia Dio, mi vokas en la tago, kaj Vi ne respondas;   En la nokto, kaj mi ne trovas trankvilon.
22:3 Sed Vi estas sankta,   Ho Vi, kiu logxas inter la glorado de Izrael.
22:4 Vin fidis niaj patroj;   Ili fidis, kaj Vi ilin helpis.
22:5 Al Vi ili kriadis kaj estis savataj;   Vin ili fidis, kaj ili ne devis honti.
22:6 Sed mi estas vermo kaj ne homo;   Mokata de la homoj, malestimata de la popolo.
22:7 CXiuj, kiuj min vidas, insultas min,   Malfermegas la busxon, balancas la kapon, dirante:
22:8 Li apogis sin al la Eternulo:Tiu helpu lin;   Tiu savu lin, se Li amas lin.
22:9 Vi eltiris ja min el la ventro,   Vi zorgis pri mi sur la brusto de mia patrino.
22:10 Al Vi mi estis jxetita de post la momento de mia naskigxo;   De la ventro de mia patrino Vi estas mia Dio.
22:11 Ne malproksimigxu de mi,   CXar malfelicxo estas proksima, kaj helpanton mi ne havas.
22:12 CXirkauxis min multaj bovoj,   Fortaj bovoj Basxanaj starigxis cxirkaux mi.
22:13 Ili malfermegis kontraux mi siajn busxojn,   Kiel leono sxiranta kaj krieganta.
22:14 Kiel akvo mi disversxigxis,   Kaj disigxis cxiuj miaj ostoj;   Mia koro farigxis kiel vakso,   Fandigxis en mia interno.
22:15 Mia forto elsekigxis kiel peco da poto;   Mia lango algluigxis al mia palato;   Kaj Vi metas min en tomban polvon.
22:16 CXar cxirkauxis min hundoj;   Amaso da malbonuloj staras cxirkaux mi;   Ili mordas miajn manojn kaj piedojn.
22:17 Mi povas kalkuli cxiujn miajn ostojn;   Ili rigardas kaj konstante rigardas.
22:18 Ili dividas miajn vestojn inter si,   Pri mia tuniko ili lotas.
22:19 Sed Vi, ho Eternulo, ne malproksimigxu;   Mia forto, rapidu, por helpi min.
22:20 Savu de la glavo mian animon,   Mian solan savu de la hundo.
22:21 Savu min de busxo de leono,   Kaj helpu min kontraux kornoj de bubaloj.
22:22 Mi predikos Vian nomon al miaj fratoj;   En la mezo de popola kunveno mi Vin gloros.
22:23 Respektantoj de la Eternulo, gloru Lin;   Tuta semo de Jakob, honoru Lin;   Tuta semo de Izrael, estimegu Lin.
22:24 CXar Li ne malsxatis kaj ne malestimis la suferojn de premato,   Kaj ne kasxis antaux li Sian vizagxon;   Sed auxskultis lin, kiam tiu kriis al Li.
22:25 Vin mi gloros en granda komunumo;   Mi plenumos miajn promesojn antaux Liaj respektantoj.
22:26 La humiluloj mangxu kaj satigxu,   Gloru la Eternulon Liaj sercxantoj;   Via koro vivu eterne.
22:27 Rememoros kaj revenos al la Eternulo cxiuj finoj de la mondo;   Kaj klinigxos antaux Vi cxiuj popolaj familioj.
22:28 CXar al la Eternulo apartenas la regxado;   Li regxas super la popoloj.
22:29 Mangxos kaj klinigxos cxiuj grasuloj de la tero;   Antaux Li genufleksos cxiuj forirantaj al la tombo  Kaj nepovantaj konservi sian animon viva.
22:30 Naskotaro Lin servos;   Oni predikos pri mia Sinjoro al la estonta generacio.
22:31 Al naskota popolo oni venos kaj predikos  Pri Lia justeco kaj pri Liaj faroj.
23:1 Psalmo de David. La Eternulo estas mia pasxtisto; mi mankon ne havos.
23:2 Sur verdaj herbejoj Li ripozigas min,   Apud trankvilaj akvoj Li kondukas min.
23:3 Li kvietigas mian animon;   Li kondukas min laux vojo de la vero, pro Sia nomo.
23:4 Ecx kiam mi iros tra valo de densa mallumo,   Mi ne timos malbonon, cxar Vi estas kun mi;   Via bastono kaj apogigxilo trankviligos min.
23:5 Vi kovras por mi tablon antaux miaj malamikoj;   Vi sxmiris per oleo mian kapon, mia pokalo estas plenigita.
23:6 Nur bono kaj favoro sekvos min en la dauxro de mia tuta vivo;   Kaj mi restos en la domo de la Eternulo eterne.
24:1 Psalmo de David. Al la Eternulo apartenas la tero, kaj cxio, kio gxin plenigas,   La mondo kaj cxiuj gxiaj logxantoj.
24:2 CXar Li sur la maroj gxin fondis  Kaj sur la akvoj gxin fortikigis.
24:3 Kiu supreniros sur la monton de la Eternulo?   Kaj kiu staros cxe Lia sankta loko?
24:4 Tiu, kiu havas purajn manojn kaj senmakulan koron,   Kiu ne fordonis sian animon al malvero  Kaj ne jxuras trompe.
24:5 Li ricevos benon de la Eternulo,   Kaj bonfarojn de Dio, lia savanto.
24:6 Tio estas la gento de Liaj adorantoj,   De la sercxantoj de Via vizagxo, ho Dio de Jakob.  Sela.
24:7 Levu, pordegoj, viajn kapojn;   Kaj levigxu, pordoj antikvaj,   Por ke eniru la Regxo de gloro.
24:8 Kiu estas tiu Regxo de gloro?   La Eternulo forta kaj potenca,   La Eternulo, la potenculo de milito.
24:9 Levu, pordegoj, viajn kapojn;   Kaj levigxu, pordoj antikvaj,   Por ke eniru la Regxo de gloro.
24:10 Kiu estas tiu Regxo de gloro?   La Eternulo Cebaot,   Li estas la Regxo de gloro.  Sela.
25:1 De David. Al Vi, ho Eternulo, mi levas mian animon.
25:2 Ho mia Dio, Vin mi fidas;   Ne lasu min hontigxi;   Ne lasu, ke miaj malamikoj moku pri mi.
25:3 CXar neniu el tiuj, kiuj esperas al Vi, hontigxos;   Nur tiuj hontigxos, kiuj forlasas Vin senpripense.
25:4 Viajn vojojn, ho Eternulo, montru al mi;   Instruu min sekvi Vian iradon.
25:5 Gvidu min en Via vero kaj lernigu min,   CXar Vi estas la Dio, kiu min helpas;   Al Vi mi esperas cxiun tagon.
25:6 Rememoru, ho Eternulo, Vian kompatemecon kaj Vian favorkorecon,   CXar ili estis de cxiam.
25:7 La pekojn de mia juneco kaj miajn krimojn ne rememoru;   Laux Via favorkoreco rememoru min,   Pro Via boneco, ho Eternulo!
25:8 Bona kaj justa estas la Eternulo,   Tial Li montras al pekantoj la vojon.
25:9 Li gvidas la humilulojn en justeco,   Kaj instruas al la humiluloj Siajn vojojn.
25:10 CXiuj vojoj de la Eternulo estas favorkoreco kaj fideleco al tiuj,   Kiuj observas Lian interligon kaj Liajn legxojn.
25:11 Pro Via nomo, ho Eternulo, pardonu al mi mian pekon,   CXar gxi estas granda.
25:12 Al cxiu homo, kiu timas la Eternulon,   Li montras la vojon, kiun tiu devas elekti.
25:13 Lia animo gxuos bonon,   Kaj liaj idoj posedos la teron.
25:14 Konfidon de la Eternulo havas Liaj timantoj;   Kaj Sian arangxon Li sciigas al ili.
25:15 Miaj okuloj estas cxiam direktitaj al la Eternulo,   CXar Li eltiras el reto miajn piedojn.
25:16 Turnu Vin al mi kaj korfavoru min,   CXar mi estas soleca kaj mizera.
25:17 La suferoj de mia koro estas grandaj;   El mia premateco elkonduku min.
25:18 Rigardu mian suferon kaj mizeron,   Kaj pardonu cxiujn miajn pekojn.
25:19 Rigardu, kiel multaj estas miaj malamikoj  Kaj per kia kruela malamo ili min malamas.
25:20 Gardu mian animon kaj savu min;   Ne lasu min hontigxi, cxar Vin mi fidas.
25:21 Senkulpeco kaj justeco defendu min,   CXar al Vi mi esperas.
25:22 Liberigu, ho Dio,   Izraelon el cxiuj liaj suferoj.
26:1 De David. Jugxu min, ho Eternulo, cxar mi iris en sincereco kaj la Eternulon mi fidis;   Mi ne sxanceligxos.
26:2 Esploru min, ho Eternulo, kaj elprovu min;   Refandu mian internajxon kaj mian koron.
26:3 CXar Via favorkoreco estas antaux miaj okuloj;   Kaj mi marsxas en Via vero.
26:4 Mi ne sidas kun homoj malveremaj,   Kaj kun falsemuloj mi ne iros.
26:5 Mi malamas societon de malbonfarantoj,   Kaj kun malpiuloj mi ne sidos.
26:6 Mi lavas miajn manojn per senkulpeco;   Kaj mi movigxas cxirkaux Via altaro, ho Eternulo,
26:7 Por auxdigi lauxte gloradon  Kaj famigi cxiujn Viajn miraklojn.
26:8 Ho Eternulo, mi amas la ejon de Via domo,   Kaj la lokon, en kiu logxas Via gloro.
26:9 Ne pereigu mian animon kune kun la pekuloj,   Nek mian vivon kun la sangaviduloj,
26:10 En kies manoj estas krimo  Kaj kies dekstra mano estas plena de subacxetaj donacoj.
26:11 Kaj mi iras en senkulpeco;   Liberigu min kaj korfavoru min.
26:12 Mia piedo staras sur ebena loko;   En kunvenoj mi benos la Eternulon.
27:1 De David. La Eternulo estas mia lumo kaj mia savo; kiun mi devas timi?   La Eternulo estas la forto de mia vivo; kiu povas min teruri?
27:2 Kiam alproksimigxos al mi malbonfarantoj, por mangxi mian karnon,   Miaj kontrauxuloj kaj malamikoj, ili surpusxigxos kaj falos.
27:3 Se elpasxos kontraux min armeo,   Mia koro ne ektimos;   Se levigxos kontraux min milito,   Ankaux tiam mi havos fidon.
27:4 Nur unu aferon mi petas de la Eternulo, nur tion mi deziras:   Ke mi restu en la domo de la Eternulo en la dauxro de mia tuta vivo,   Por rigardi la cxarmon de la Eternulo, admiri Lian templon.
27:5 CXar Li kovros min en Sia kabano en la tago de malbono;   Li kasxos min en sekreta loko de Sia tendo;   Sur rokon Li levos min.
27:6 Kaj nun levigxos mia kapo super miajn malamikojn, kiuj min cxirkauxas;   Kaj mi oferfaros en Lia tendo oferojn de danko;   Mi kantos kaj gloros la Eternulon.
27:7 Auxskultu, ho Eternulo, mian vocxon, kiam mi vokas;   Korfavoru min, kaj respondu al mi.
27:8 De Vi diris al mi mia koro:   Sercxu Mian vizagxon.   Vian vizagxon, ho Eternulo, mi sercxas.
27:9 Ne kasxu antaux mi Vian vizagxon,   Ne forpusxu en kolero Vian sklavon;   Vi estis mia helpo,   Ne forpusxu kaj ne forlasu min, ho Dio de mia savo.
27:10 CXar mia patro kaj mia patrino min forlasis,   Sed la Eternulo min akceptis.
27:11 Instruu al mi, ho Eternulo, Vian vojon,   Kaj konduku min sur gxusta irejo, spite miajn insidantojn.
27:12 Ne fordonu min al la volo de miaj premantoj;   CXar starigxis kontraux mi falsaj atestantoj, plenaj de rabemeco.
27:13 Se mi ne esperus vidi la bonecon de la Eternulo  En la lando de vivantoj!
27:14 Esperu al la Eternulo;   Tenu vin forte, forta estu via koro;   Jes, esperu al la Eternulo.
28:1 De David. Al Vi, ho Eternulo, mi vokas;   Mia Roko, ne silentu al mi;   Se Vi silentos al mi, mi similigxos al tiuj,   Kiuj iras en la tombon.
28:2 Auxskultu la vocxon de mia petego, kiam mi krias al Vi,   Kiam mi levas miajn manojn al Via plejsanktejo.
28:3 Ne kunpereigu min kune kun malpiuloj, kaj kun krimfarantoj,   Kiuj parolas pace kun siaj proksimuloj,   Dum malbono estas en ilia koro.
28:4 Redonu al ili laux iliaj faroj kaj laux iliaj malbonaj agoj;   Laux la faroj de iliaj manoj redonu al ili;   Redonu al ili, kion ili meritas.
28:5 CXar ili ne atentas la agojn de la Eternulo  Kaj la farojn de Liaj manoj,   Li disbatos ilin kaj ne rekonstruos.
28:6 Glorata estu la Eternulo,   CXar Li auxskultis la vocxon de mia petego.
28:7 La Eternulo estas mia forto kaj mia sxildo;   Lin fidis mia koro, kaj Li helpis min;   Tial ekgxojas mia koro,   Kaj per mia kanto mi Lin gloros.
28:8 La Eternulo estas ilia forto,   Li estas savanta forto por Sia sanktoleito.
28:9 Helpu Vian popolon kaj benu Vian heredon,   Kaj pasxtu kaj altigu ilin eterne.
29:1 Psalmo de David. Tributu al la Eternulo, vi potenculoj,   Tributu al la Eternulo honoron kaj forton.
29:2 Tributu al la Eternulo la honoron de Lia nomo;   Klinigxu antaux la Eternulo en sankta ornamo.
29:3 La vocxo de la Eternulo iras super la akvoj;   La Dio de gloro tondras,   La Eternulo super grandaj akvoj.
29:4 La vocxo de la Eternulo iras kun forto,   La vocxo de la Eternulo iras kun majesto.
29:5 La vocxo de la Eternulo rompas cedrojn,   La Eternulo rompas la cedrojn de Lebanon.
29:6 Li saltigas ilin kiel bovidon,   Lebanonon kaj Sirjonon kiel bubalidon.
29:7 La vocxo de la Eternulo elhakas fajran flamon.
29:8 La vocxo de la Eternulo skuas dezerton,   La Eternulo skuas la dezerton Kadesx.
29:9 La vocxo de la Eternulo igas cervinojn naski, kaj nudigas arbarojn;   Kaj en Lia templo cxio parolas pri Lia gloro.
29:10 La Eternulo regis en la tempo de la diluvo,   La Eternulo restos Regxo eterne.
29:11 La Eternulo donos forton al Sia popolo,   La Eternulo benos Sian popolon per paco.
30:1 Psalmo-kanto cxe inauxguro de la Domo; de David. Mi gloros Vin alte,  ho Eternulo,   CXar Vi levis min kaj Vi ne lasis miajn malamikojn triumfi super mi.
30:2 Ho Eternulo, mia Dio, mi vokis al Vi,   Kaj Vi min sanigis.
30:3 Ho Eternulo, Vi ellevis el SXeol mian animon;   Vi vivigis min, ke mi ne iru en la tombon.
30:4 Kantu al la Eternulo, ho Liaj piuloj,   Kaj gloru Lian sanktan nomon.
30:5 CXar nur momenton dauxras Lia kolero,   Sed tutan vivon dauxras Lia favoro;   Vespere povas esti ploro,   Sed matene venos gxojego.
30:6 Kaj mi diris en la tempo de mia felicxo:   Mi neniam falos.
30:7 Ho Eternulo, per Via favoro Vi starigis mian monton fortike;   Sed kiam Vi kasxis Vian vizagxon, mi konfuzigxis.
30:8 Al Vi, ho Eternulo, mi vokis,   Kaj al la Eternulo mi pregxis:
30:9 Kion utilos mia sango, se mi iros en la tombon?   CXu gloros Vin polvo? cxu gxi auxdigos Vian veron?
30:10 Auxskultu, ho Eternulo, kaj korfavoru min;   Ho Eternulo, estu helpanto al mi.
30:11 Vi anstatauxigis al mi mian plendon per danco;   Vi deprenis de mi mian sakajxon kaj zonis min per gxojo,
30:12 Por ke mia animo kantu al Vi kaj ne silentigxu.   Ho Eternulo, mia Dio, eterne mi Vin gloros.
31:1 Al la hxorestro. Psalmo de David. Vin, ho Eternulo, mi fidas, ke mi neniam estu hontigita;   Per Via justeco savu min.
31:2 Klinu al mi Vian orelon, rapide savu min!   Estu por mi forta roko, fortika kastelo, por helpi min.
31:3 CXar Vi estas mia roko kaj mia kastelo;   Kaj pro Via nomo gvidu min kaj konduku min.
31:4 Eligu min el la reto, kiun ili metis kontraux mi;   CXar Vi estas mia fortikajxo.
31:5 En Vian manon mi transdonas mian spiriton;   Vi savas min, ho Eternulo, Dio de la vero.
31:6 Mi malamas la adorantojn de vantaj idoloj,   Sed mi fidas la Eternulon.
31:7 Mi gajas kaj gxojas pro Via favoro;   CXar Vi vidis min mizeron,   Vi eksciis la suferojn de mia animo,
31:8 Kaj Vi ne transdonis min en la manon de malamiko,   Vi starigis miajn piedojn sur vasta loko.
31:9 Korfavoru min, ho Eternulo, cxar mi suferas;   Malfortigxis de malgxojo mia okulo, mia animo, kaj mia korpo.
31:10 CXar mia vivo konsumigxis de malgxojo kaj miaj jaroj de gxemado;   Mia forto malaperis per mia kulpo, kaj miaj ostoj malfortigxis.
31:11 Per cxiuj miaj malamikoj mi farigxis granda hontindajxo por miaj najbaroj  Kaj terurajxo por miaj konatoj;   Kiuj vidas min sur la strato, tiuj forkuras de mi.
31:12 Oni forgesis pri mi en la koro, kiel pri mortinto;   Mi farigxis kiel rompita vazo.
31:13 CXar mi auxdas la insultojn de multaj;   CXirkauxe estas minacoj;   Ili kune konspiras kontraux mi,   Ili intencas pereigi mian vivon.
31:14 Sed mi-mi fidas Vin, ho Eternulo;   Mi diras:Vi estas mia Dio.
31:15 En Via mano estas mia sorto;   Savu min de la mano de miaj malamikoj kaj persekutantoj.
31:16 Lumu per Via vizagxo al Via sklavo,   Helpu min per Via boneco.
31:17 Ho Eternulo, ne hontigu min, cxar mi vokis al Vi;   Hontigitaj estu la malpiuloj, ili silentigxu por SXeol.
31:18 Mutigxu la mensogaj busxoj,   Kiuj parolas arogante kontraux piulo,   Kun fiero kaj malestimo.
31:19 Kiel granda estas Via boneco, kiun Vi konservis por tiuj, kiuj Vin timas,   Kaj kiun Vi faris antaux la homoj por tiuj, kiuj Vin fidas!
31:20 Vi kovras ilin per la kovro de Via vizagxo kontraux homaj atencoj,   Vi kasxas ilin en tendo kontraux malamikaj langoj.
31:21 Glorata estu la Eternulo,   Kiu aperigis al mi mirindan favoron en fortikigita urbo.
31:22 Kaj mi diris en mia konfuzigxo:   Mi estas forpusxita for de Viaj okuloj;   Tamen Vi auxskultis la vocxon de mia pregxo, kiam mi vokis al Vi.
31:23 Amu la Eternulon, cxiuj Liaj piuloj;   La fidelulojn la Eternulo gardas,   Kaj Li repagas suficxege al tiuj, kiuj agas malhumile.
31:24 Estu kuragxaj, kaj forta estu via koro,   Vi cxiuj, kiuj esperas al la Eternulo!
32:1 Instruo de David. Felicxa estas tiu, kies krimo estas pardonita,  kies peko estas kovrita.
32:2 Felicxa estas la homo, al kiu la Eternulo ne kalkulas lian kulpon  Kaj en kies spirito estas nenia malvero.
32:3 Kiam mi silentis, miaj ostoj senfortigxis  De mia cxiutaga ploregado.
32:4 CXar tage kaj nokte pezis sur mi Via mano;   La fresxecon de mia sukoj anstatauxis sekeco de somero.  Sela.
32:5 Mian pekon mi konfesis al Vi, kaj mian kulpon mi ne kasxis;   Mi diris:Mi konfesos miajn krimojn al la Eternulo;   Kaj Vi deprenis la kulpon de mia peko.  Sela.
32:6 Pro tio pregxu antaux Vi cxiu piulo en favora tempo,   Por ke cxe la disversxigxo de grandaj akvoj ili lin ne atingu.
32:7 Vi estas mia sxirmo;   Kontraux sufero Vi min gardos,   Per kantoj de savo Vi min cxirkauxos.  Sela.
32:8 Mi prudentigos vin, kaj montros al vi la vojon, kiun vi devas iri;   Kun konsiloj Mi direktos sur vin Mian okulon.
32:9 Ne estu kiel cxevalo, kiel senprudenta mulo,   Al kiuj oni devas kateni la busxon per brido kaj busxpeco,   Alie ili ne venos al vi.
32:10 Multajn frapojn havas la malpiulo;   Sed kiu fidas la Eternulon, tiun cxirkauxas favoro.
32:11 GXoju pro la Eternulo, kaj gaju, ho justuloj;   Kaj triumfu cxiuj, kiuj havas pian koron!
33:1 GXoje kantu, ho piuloj, antaux la Eternulo;   Al la justuloj konvenas glorado.
33:2 Gloru la Eternulon per harpo,   Per dekkorda psaltero ludu al Li.
33:3 Kantu al Li novan kanton,   Bone ludu al Li kun trumpetado.
33:4 CXar gxusta estas la vorto de la Eternulo,   Kaj cxiu Lia faro estas fidinda.
33:5 Li amas justecon kaj jugxon;   La tero estas plena de la boneco de la Eternulo.
33:6 Per la vorto de la Eternulo estigxis la cxielo;   Kaj per la spiro de Lia busxo estigxis gxia tuta ekzistantaro.
33:7 Li kolektis kiel en tenujon la akvon de la maro,   Li metis la abismojn en konservejojn.
33:8 Timu la Eternulon la tuta tero;   Tremu antaux Li cxiuj logxantoj de la mondo.
33:9 CXar Li diris, kaj tio farigxis;   Li ordonis, kaj tio aperis.
33:10 La Eternulo neniigas la interkonsenton de la popoloj,   Li detruas la intencojn de la nacioj.
33:11 La decido de la Eternulo restas eterne,   La pensoj de Lia koro restas de generacio al generacio.
33:12 Felica estas la popolo, kies Dio estas la Eternulo;   La gento, kiun Li elektis al Si kiel heredon.
33:13 El la cxielo la Eternulo rigardas,   Li vidas cxiujn homidojn.
33:14 De la trono, sur kiu Li sidas,   Li rigardas cxiujn, kiuj logxas sur la tero,
33:15 Li, kiu kreis la korojn de ili cxiuj,   Kiu rimarkas cxiujn iliajn farojn.
33:16 La regxon ne helpos granda armeo,   Fortulon ne savos granda forto.
33:17 Vana estas la cxevalo por helpo,   Kaj per sia granda forto gxi ne savos.
33:18 Jen la okulo de la Eternulo estas sur tiuj, kiuj Lin timas,   Kiuj esperas Lian favoron,
33:19 Ke Li savu de morto ilian animon  Kaj nutru ilin en tempo de malsato.
33:20 Nia animo fidas la Eternulon;   Li estas nia helpo kaj nia sxildo.
33:21 CXar pro Li gxojas nia koro,   CXar ni fidas Lian sanktan nomon.
33:22 Via favoro, ho Eternulo, estu super ni,   Kiel ni esperas al Vi.
34:1 De David, kiam li sxajnigis sin freneza antaux Abimelehx, kaj tiu lin forpelis kaj li foriris. Mi gloros la Eternulon en cxiu tempo;   CXiam lauxdo por Li estos en mia busxo.
34:2 Per la Eternulo glorigxas mia animo;   La humiluloj auxdu kaj gxoju.
34:3 Gloru la Eternulon kun mi,   Kaj ni altigu kune Lian nomon.
34:4 Mi sercxis la Eternulon, kaj Li respondis al mi,   Kaj de cxiuj miaj dangxeroj Li savis min.
34:5 Kiuj rigardas al Li, ricevas lumon,   Kaj ilia vizagxo ne kovrigxos per honto.
34:6 Jen cxi tiu mizerulo vokis, kaj la Eternulo auxdis,   Kaj de cxiuj liaj mizeroj Li savis lin.
34:7 Angxelo de la Eternulo postenas cxirkaux tiuj, kiuj Lin timas,   Kaj Li ilin savas.
34:8 Provu kaj vidu, kiel bona estas la Eternulo;   Felicxa estas la homo, kiu Lin fidas.
34:9 Timu la Eternulon, Liaj sanktuloj;   CXar nenio mankas al tiuj, kiuj Lin timas.
34:10 Leonidoj estas senhavaj kaj malsataj;   Sed kiuj sercxas la Eternulon, tiuj havas mankon en nenia bono.
34:11 Venu, infanoj, auxskultu min;   Pri timo antaux la Eternulo mi vin instruos.
34:12 Kiu ajn vi estas, homo,   Kiu deziras vivon kaj amas multajn kaj bonajn tagojn:
34:13 Gardu vian langon kontraux malbono,   Kaj vian busxon kontraux mensoga parolo;
34:14 Deklinigxu de malbono kaj faru bonon,   Sercxu pacon kaj cxasu gxin.
34:15 La okuloj de la Eternulo estas turnitaj al la piuloj,   Kaj Liaj oreloj al iliaj krioj.
34:16 La vizagxo de la Eternulo estas kontraux tiuj, kiuj faras malbonon,   Por ekstermi de la tero la memoron pri ili.
34:17 Oni krias, kaj la Eternulo auxdas,   Kaj de cxiuj iliaj mizeroj Li ilin savas.
34:18 Proksima estas la Eternulo al tiuj, kies koro estas rompita,   Kaj la spirite suferantajn Li helpas.
34:19 Multaj estas la suferoj de piulo;   Sed de cxiuj la Eternulo lin savas.
34:20 Li gardas cxiujn liajn ostojn;   Ecx unu el ili ne rompigxos.
34:21 La malbonulon mortigos la malbono;   Kaj la malamantoj de piulo pereos.
34:22 La Eternulo liberigas la animon de Siaj sklavoj;   Kaj ne pereos cxiuj, kiuj Lin fidas.
35:1 De David. Batalu, ho Eternulo, kontraux tiuj, kiuj batalas kontraux mi;   Militu kontraux tiuj, kiuj militas kontraux mi.
35:2 Prenu sxildon kaj armilojn,   Kaj starigxu, por helpi min.
35:3 Kaj nudigu ponardegon, kaj starigxu kontraux miaj persekutantoj;   Diru al mia animo:Via helpo Mi estas.
35:4 Hontigitaj kaj malhonoritaj estu tiuj, kiuj celas kontraux mia animo;   Turnigxu reen kaj estu hontigitaj tiuj, kiuj intencas malbonon kontraux mi.
35:5 Ili estu kiel grenventumajxo antaux vento,   Kaj angxelo de la Eternulo ilin forpelu.
35:6 Ilia vojo estu malluma kaj glitiga,   Kaj angxelo de la Eternulo ilin persekutu.
35:7 CXar sen mia kulpo ili submetis por mi sian reton,   Sen mia kulpo ili fosis sub mia animo.
35:8 Venu sur lin pereo neatendite,   Kaj lia reto, kiun li kasxis, kaptu lin;   Por pereo li falu en gxin.
35:9 Kaj mia animo gxojos pro la Eternulo,   Triumfos pro Lia helpo.
35:10 CXiuj miaj ostoj diros:Ho Eternulo, kiu egalas Vin,   Kiu liberigas mizerulon de lia perfortanto,   Mizerulon kaj malricxulon de lia rabanto?
35:11 Starigxas kontraux mi krimaj atestantoj;   Kion mi ne scias, pri tio ili min demandas.
35:12 Ili pagas al mi malbonon por bono,   Atencon kontraux mia animo.
35:13 Kaj mi dum ilia malsano metis sur min sakajxon,   Mi turmentis mian animon per fasto,   Kaj mi pregxis sincere, kiel pri mi mem.
35:14 Mi kondutis, kvazaux ili estus miaj amikoj, miaj fratoj;   Kiel homo, kiu funebras pri sia patrino, mi profunde malgxojis.
35:15 Sed kiam mi difektigxis, ili gxojis, kaj ili kunigxis;   Kunigxis kontraux mi la senkoruloj, kiam mi ne atendis:   Ili sxiris kaj ne cxesis.
35:16 Laux la maniero de malpiaj parazitoj,   Ili kunfrapis kontraux mi siajn dentojn.
35:17 Mia Sinjoro! kiel longe Vi tion rigardos?   Deturnu mian animon de iliaj atakoj,   Mian solan de la leonoj.
35:18 Mi gloros Vin en granda kunveno,   Meze de multe da popolo mi Vin lauxdos.
35:19 Ne gxoju pri mi miaj maljustaj malamikoj;   Kaj tiuj, kiuj malamas min sen mia kulpo, ne moku per la okuloj.
35:20 CXar ne pri paco ili parolas,   Kaj kontraux la kvietuloj sur la tero ili pripensas malicajn intencojn.
35:21 Ili largxe malfermis kontraux mi sian busxon,   Kaj diris:Ha, ha! nia okulo vidis.
35:22 Vi vidis, ho Eternulo; ne silentu!   Mia Sinjoro, ne malproksimigxu de mi.
35:23 Vekigxu kaj levigxu, por fari al mi jugxon,   Mia Dio kaj mia Sinjoro, pri mia disputo.
35:24 Jugxu min laux Via justeco, ho Eternulo, mia Dio;   Kaj ili ne gxoju pri mi.
35:25 Ili ne diru en sia koro:Ha, ha! tio estas laux nia deziro;   Ili ne diru:Ni lin englutis.
35:26 Ili estu hontigitaj kaj malhonoritaj cxiuj, kiuj gxojas pro mia malfelicxo;   Vestigxu per honto kaj malhonoro tiuj, kiuj fanfaronas kontraux mi.
35:27 Triumfu kaj gxoju tiuj, kiuj deziras justecon por mi;   Kaj ili diru cxiam:Granda estas la Eternulo,   Kiu deziras bonstaton por Sia sklavo.
35:28 Kaj mia lango rakontados pri Via justeco  Kaj cxiutage pri Via gloro.
36:1 Al la hxorestro. De David, sklavo de la Eternulo. La pekado de malpiulo parolas al lia koro;   Antaux liaj okuloj ne ekzistas timo antaux Dio.
36:2 CXar gxi flatas al li en liaj okuloj,   GXis lia pekado eltrovigxos kaj li malamigxos.
36:3 La paroloj de lia busxo estas krimo kaj malvero;   Li ne volas kompreni, por fari bonon.
36:4 Krimon li pripensas sur sia kusxejo;   Li staras sur vojo ne bona;   Malbonon li ne abomenas.
36:5 Ho Eternulo, gxis la cxielo atingas Via boneco,   Via vereco gxis la nuboj.
36:6 Via justeco estas kiel la montoj de Dio,   Viaj jugxoj estas granda abismo;   Homon kaj bruton Vi helpas, ho Eternulo.
36:7 Kiel grandvalora estas Via favoro, ho Dio!   Kaj la homidoj ricevas rifugxon en la ombro de Viaj flugiloj.
36:8 Ili satigxas per la ricxa havo de Via domo,   Kaj el la rivero de Viaj bonajxoj Vi ilin trinkigas.
36:9 CXar cxe Vi estas la fonto de vivo,   Kaj en Via lumo ni vidas lumon.
36:10 Venigu Vian favoron sur tiujn, kiuj Vin konas,   Kaj Vian bonecon sur la honestulojn.
36:11 Ne pasxu sur min piedo de fiereco,   Kaj mano de malpiuloj ne renversu min.
36:12 Tie falu la farantoj de malbono;   Ili estu renversitaj kaj ne povu sin levi.
37:1 De David. Ne incitigxu pro la malvirtuloj;   Ne enviu tiujn, kiuj agas maljuste.
37:2 CXar simile al herbo ili rapide dehakigxas,   Kaj kiel verda vegetajxo ili forvelkas.
37:3 Fidu la Eternulon kaj faru bonon;   Logxu sur la tero kaj konservu honestecon.
37:4 Sercxu plezuron cxe la Eternulo,   Kaj Li plenumos la dezirojn de via koro.
37:5 Transdonu al la Eternulo vian vojon kaj fidu Lin,   Kaj Li faros.
37:6 Kaj Li aperigos vian pravecon kiel lumon,   Kaj vian justecon kiel tagmezon.
37:7 Silentu antaux la Eternulo kaj esperu al Li;   Ne incitigxu, kiam sukcesas homo,   Kiu plenumas malbonajn intencojn.
37:8 Detenu vin de kolero kaj forlasu furiozon;   Ne incitigxu, ke vi ne faru malbonon.
37:9 CXar malbonfarantoj ekstermigxos,   Kaj la esperantaj al la Eternulo heredos la teron.
37:10 Ankoraux malmulte da tempo pasos, kaj la malpiulo jam ne ekzistos;   Vi rigardos lian lokon, kaj li ne estos.
37:11 Kaj la humiluloj heredos la teron  Kaj gxuos grandan pacon.
37:12 Malvirtulo malbonintencas kontraux virtulo  Kaj frapas kontraux li per siaj dentoj.
37:13 Sed mia Sinjoro ridas pri li;   CXar Li vidas, ke venas lia tago.
37:14 Glavon nudigas la malvirtuloj kaj strecxas sian pafarkon,   Por faligi mizerulon kaj malricxulon kaj bucxi virtulon.
37:15 Ilia glavo trafos en ilian koron,   Kaj iliaj pafarkoj rompigxos.
37:16 Pli bona estas la malmulto, kiun havas virtulo,   Ol la granda havo de multaj malpiuloj.
37:17 CXar la brakoj de malpiuloj rompigxas;   Sed la virtulojn la Eternulo subtenas.
37:18 La Eternulo scias la tagojn de la virtuloj;   Kaj ilia havo restos eterne.
37:19 Ili ne estos hontigitaj en tempo malbona,   Kaj en tagoj de malsato ili estos sataj.
37:20 CXar la malvirtuloj pereos,   Kaj la malamikoj de la Eternulo malaperos kiel beleco de la herbejoj,   Ili malaperos kiel fumo.
37:21 Malpiulo prunteprenas kaj ne pagas;   Sed piulo korfavoras kaj donas.
37:22 CXar Liaj benitoj heredos la teron,   Kaj Liaj malbenitoj ekstermigxos.
37:23 De la Eternulo fortikigxas la pasxoj de virta homo,   Kaj lia vojo placxas al Li.
37:24 Falante, li ne estos forjxetita;   CXar la Eternulo subtenos lian manon.
37:25 Mi estis juna kaj mi maljunigxis,   Kaj mi ne vidis virtulon forlasita,   Nek liajn infanojn petantaj panon.
37:26 CXiutage li korfavoras kaj pruntedonas,   Kaj liaj infanoj estos benitaj.
37:27 Forturnigxu de malbono kaj faru bonon,   Kaj vi vivos eterne.
37:28 CXar la Eternulo amas justecon,   Kaj ne forlasas Siajn fidelulojn;   CXiam ili estos gardataj;   Sed la semo de la malpiuloj estos ekstermita.
37:29 La virtuloj heredos la teron  Kaj logxos sur gxi eterne.
37:30 La busxo de virtulo parolas sagxon,   Kaj lia lango diras justecon.
37:31 La ordonoj de lia Dio estas en lia koro;   Liaj pasxoj ne sxanceligxas.
37:32 Malvirtulo subrigardas virtulon  Kaj celas mortigi lin.
37:33 Sed la Eternulo ne lasos lin en liaj manoj,   Kaj ne kondamnos lin, kiam li estos jugxata.
37:34 Esperu al la Eternulo kaj tenu vin je Lia vojo,   Kaj Li altigos vin, ke vi heredu la teron;   Vi vidos la ekstermon de la malvirtuloj.
37:35 Mi vidis malpiulon, kiu estis spitema,   Kaj tenis sin largxe, kiel sukplena multebrancxa arbo;
37:36 Sed apenaux mi preterpasis, li jam ne ekzistis;   Mi sercxis lin, kaj li jam ne estis trovebla.
37:37 Konservu senkulpecon kaj celu veron,   CXar estontecon havas homo pacema;
37:38 Sed la krimuloj cxiuj estos ekstermitaj;   La estonteco de la malpiuloj pereos.
37:39 La virtuloj havas helpon de la Eternulo;   Li estas ilia forto en tempo de mizero.
37:40 Kaj la Eternulo ilin helpos kaj savos;   Li savos ilin de malbonuloj kaj helpos ilin,   CXar ili fidas Lin.
38:1 Psalmo de David. Pro memoro. Ho Eternulo, ne en Via kolero min riprocxu,   Kaj ne en Via furiozo min punu.
38:2 CXar Viaj sagoj penetris en min,   Kaj pezas sur mi Via mano.
38:3 Ekzistas neniu sana loko en mia korpo pro Via kolero,   Nenio sendifekta ekzistas en miaj ostoj pro mia peko.
38:4 CXar miaj krimoj superas mian kapon;   Kiel peza sxargxo, ili estas tro pezaj por mi.
38:5 Malbonodoras kaj pusas miaj ulceroj  Pro mia malsagxeco.
38:6 Mi kurbigxis kaj klinigxis treege,   La tutan tagon mi iras malgaja.
38:7 CXar miaj internajxoj estas plenaj de brulumo,   Kaj ne ekzistas sana loko en mia korpo.
38:8 Mi tute senfortigxis kaj kadukigxis,   Mi kriegas pro malkvieteco de mia koro.
38:9 Mia Sinjoro, antaux Vi estas cxiuj miaj deziroj,   Kaj mia gxemo ne estas kasxita antaux Vi.
38:10 Mia koro tremegas, forlasis min mia forto;   Kaj ecx la lumo de miaj okuloj ne estas cxe mi.
38:11 Miaj amikoj kaj kamaradoj repasxis pro mia pesto,   Kaj miaj proksimuloj starigxis malproksime.
38:12 Kaj insidis kontraux mi tiuj, kiuj celas mian vivon,   Kaj miaj malbondezirantoj parolas pri mia pereo,   Kaj malicojn ili pripensas cxiutage.
38:13 Kaj mi estas kiel surdulo kaj ne auxdas;   Kiel mutulo, kiu ne malfermas sian busxon.
38:14 Mi estas kiel homo, kiu ne auxdas  Kaj kiu ne havas en sia busxo reparolon.
38:15 Sed al Vi, ho Eternulo, mi esperas;   Vi auxskultos, mia Sinjoro, mia Dio.
38:16 CXar mi diris:Ili povus gxoji pri mi;   Ili fanfaronus pri mi, kiam mia piedo eksxanceligxus.
38:17 CXar mi estas preta fali,   Kaj mia sufero estas cxiam antaux mi.
38:18 CXar mi konfesas mian kulpon;   Kaj min cxagrenas mia peko.
38:19 Kaj la malamikoj de mia vivo estas fortaj,   Kaj multaj estas miaj senkauxzaj malamantoj.
38:20 Kaj tiuj, kiuj pagas al mi malbonon por bono,   Atakas min pro tio, ke mi celas bonon.
38:21 Ne forlasu min, ho Eternulo;   Mia Dio, ne malproksimigxu de mi.
38:22 Rapidu, por helpi min,   Mia Sinjoro, mia helpo!
39:1 Al la hxorestro Jedutun. Psalmo de David. Mi diris:Mi gardos min sur miaj vojoj, ke mi ne peku per mia lango;   Mi bridos mian busxon, kiam malpiulo staras kontraux mi.
39:2 Mi estis muta kaj silenta, mi silentis ecx pri bono;   Kaj mia sufero estis mordanta.
39:3 Ekbrulis mia koro en mia interno,   En miaj pensoj ekflamis fajro,   Mi ekparolis per mia lango:
39:4 Sciigu al mi, ho Eternulo, mian finon,   Kaj kia estos la dauxro de miaj tagoj,   Por ke mi sciu, kiel neniigxa mi estas.
39:5 Jen Vi donis al mi tagojn largxajn kiel manplato,   Kaj la dauxro de mia vivo estas antaux Vi kiel nenio;   Absoluta vantajxo estas cxiu homo, kiel ajn forte li starus.  Sela.
39:6 Nur kiel fantomo iras la homo, nur vante li klopodas;   Li kolektas, kaj ne scias, kiu gxin ricevos.
39:7 Kaj nun kion mi devas esperi, mia Sinjoro?   Mia espero estas al Vi.
39:8 De cxiuj miaj pekoj liberigu min,   Ne lasu min farigxi mokindajxo por sensagxulo.
39:9 Mi mutigxis, mi ne malfermos mian busxon,   CXar Vi tion faris.
39:10 Deturnu de mi Vian frapon;   De Via batanta mano mi pereas.
39:11 Se Vi punas homon pro lia krimo,   Tiam lia beleco konsumigxas kiel de tineoj.   Nur vantajxo estas cxiu homo.  Sela.
39:12 Auxskultu mian pregxon, ho Eternulo, kaj atentu mian krion;   Al miaj larmoj ne silentu;   CXar migranto mi estas cxe Vi,   Enmigrinto, kiel cxiuj miaj patroj.
39:13 Lasu min, ke mi vigligxu,   Antaux ol mi foriros kaj cxesos ekzisti.
40:1 Al la hxorestro. Psalmo de David. Mi atende esperis al la Eternulo,   Kaj Li klinigxis al mi kaj auxskultis mian krion.
40:2 Kaj Li eltiris min el la pereiga foso, el la sxlima marcxo,   Kaj Li starigis sur roko mian piedon kaj fortikigis miajn pasxojn.
40:3 Kaj Li metis en mian busxon novan kanton, lauxdon al nia Dio.   Multaj tion vidos kaj ektimos,   Kaj ili esperos al la Eternulo.
40:4 Felicxa estas la homo, kiu metis sian esperon sur la Eternulon  Kaj ne turnis sin al la fieruloj kaj al la mensogemuloj.
40:5 Multon Vi faris, ho Eternulo, mia Dio!   Viaj mirakloj kaj pensoj estas pri ni.   Neniu egalas Vin.   Mi rakontos kaj parolos,   Sed ili estas super cxiu kalkulo.
40:6 Oferojn kaj donacojn Vi ne deziras;   La orelojn Vi malfermis al mi;   Bruloferojn kaj pekoferojn Vi ne postulas.
40:7 Tiam mi diris:Jen mi venas;   En la skribrulajxo estas skribite pri mi.
40:8 Plenumi Vian volon, mia Dio, mi deziras,   Kaj Viaj ordonoj estas en mia koro.
40:9 Mi predikas justecon en granda kunveno;   Jen mi ne fermas mian busxon, ho Eternulo, Vi tion scias.
40:10 Vian justecon mi ne kasxis en mia koro,   Pri Via fideleco kaj Via helpo mi parolis;   Mi ne kasxis Vian favorkorecon kaj Vian verecon antaux la granda kunveno.
40:11 Vi, ho Eternulo, ne fermu Vian favorkorecon antaux mi,   Via boneco kaj Via vereco cxiam min gardu.
40:12 CXar cxirkauxis min suferoj sennombraj,   Atingis min miaj kulpoj, ke mi ne povas vidi;   Ili estas pli multenombraj, ol la haroj sur mia kapo, kaj mia koro min forlasis.
40:13 Volu, ho Eternulo, savi min;   Ho Eternulo, rapidu helpi min.
40:14 Hontigxu kaj konfuzigxu tiuj, kiuj volas pereigi mian animon;   Retirigxu kaj estu mokataj tiuj, kiuj deziras al mi malbonon.
40:15 Teruritaj estu de sia honto tiuj,   Kiuj diras al mi:Ha, ha!
40:16 Gaju kaj gxoju pro Vi cxiuj Viaj sercxantoj;   La amantoj de Via helpo diru cxiam:   Granda estas la Eternulo.
40:17 Kaj mi estas mizera kaj malricxa;   Mia Sinjoro pensu pri mi.   Vi estas mia helpo kaj mia savanto;   Ho mia Dio, ne malrapidu.
41:1 Al la hxorestro. Psalmo de David. Felicxa estas tiu, kiu atentas senhavulon:   En tago de mizero savos lin la Eternulo.
41:2 La Eternulo lin gardos kaj vivigos;   Li estos felicxa sur la tero,   Kaj Vi ne transdonos lin al la volo de liaj malamikoj.
41:3 La Eternulo fortigos lin sur la lito de malsano;   Lian tutan kusxejon Vi aliigas en la tempo de lia malsano.
41:4 Mi diris:Ho Eternulo, kompatu min;   Sanigu mian animon, cxar mi pekis antaux Vi.
41:5 Miaj malamikoj parolas malbonon pri mi, dirante:   Kiam li mortos kaj lia nomo pereos?
41:6 Kaj se iu venas, por vidi min, li parolas malsincere;   Lia koro sercxas malbonon;   Kaj, elirinte eksteren, li gxin disparolas.
41:7 Mallauxte parolas inter si pri mi cxiuj miaj malamikoj;   Ili pensas malbonon pri mi, dirante:
41:8 Afero pereiga atakis lin;   Kaj cxar li kusxigxis, li jam ne plu levigxos.
41:9 Ecx mia konfidato, kiun mi fidis, kiu mangxis mian panon,   Levis kontraux min la piedon.
41:10 Sed Vi, ho Eternulo, korfavoru min kaj restarigu min,   Por ke mi povu repagi al ili.
41:11 Per tio mi scios, ke Vi favoras min,   Se mia malamiko ne triumfos super mi.
41:12 Kaj min Vi subtenos pro mia senkulpeco,   Kaj Vi starigos min antaux Via vizagxo por cxiam.
41:13 Glorata estu la Eternulo, Dio de Izrael,   De eterne gxis eterne.   Amen, kaj amen!
42:1 Al la hxorestro. Instruo de la Korahxidoj. Kiel cervo sopiras al fluanta akvo,   Tiel mia animo sopiras al Vi, ho Dio.
42:2 Mia animo soifas Dion, la vivantan Dion;   Kiam mi venos kaj aperos antaux la vizagxo de Dio?
42:3 Miaj larmoj farigxis mia pano tage kaj nokte,   CXar oni diras al mi cxiutage:Kie estas via Dio?
42:4 Elversxigxas mia animo, kiam mi rememoras,   Kiel mi iradis kun la granda homamaso, kaj kondukis gxin en la domon de Dio,   CXe lauxta kantado kaj glorado de festanta amaso.
42:5 Kial vi malgxojas, ho mia animo?   Kaj kial vi konsternigxas en mi?   Esperu al Dio;   CXar ankoraux mi dankos Lin,   La savanton de mia vizagxo kaj mian Dion.
42:6 Malgxojas en mi mia animo;   Tial mi rememoras pri Vi en la lando de Jordan kaj HXermon,   Sur la monto Micar.
42:7 Abismo resonas al abismo per la bruo de Viaj falakvoj;   CXiuj Viaj akvoj kaj ondoj pasis super mi.
42:8 En la tago la Eternulo aperigas al mi Sian bonecon,   Kaj en la nokto mi havas kanton al Li,   Pregxon al la Dio de mia vivo.
42:9 Mi diras al Dio, mia Roko:Kial Vi min forgesis?   Kial mi iradas malgaja pro la premado de la malamiko?
42:10 Kvazaux dispremante miajn ostojn, mokas min miaj malamikoj,   Dirante al mi cxiutage:Kie estas via Dio?
42:11 Kial vi malgxojas, ho mia animo?   Kaj kial vi konsternigxas en mi?   Esperu al Dio;   CXar ankoraux mi dankos Lin,   La savanton de mia vizagxo kaj mian Dion.
43:1 Jugxu min, ho Dio, kaj defendu mian aferon kontraux popolo nepia;   De homo malverema kaj maljusta savu min.
43:2 CXar Vi estas la Dio de mia forto; kial Vi forpusxis min?   Kial mi iradas malgxoja pro la premado de la malamiko?
43:3 Sendu Vian lumon kaj Vian veron, ke ili min gvidu,   Ke ili alvenigu min al Via sankta monto kaj al Via logxejo.
43:4 Kaj mi venos al la altaro de Dio,   Al la Dio de mia gxojo kaj gxuo;   Kaj mi gloros Vin per harpo, ho Dio, mia Dio.
43:5 Kial vi malgxojas, ho mia animo?   Kaj kial vi konsternigxas en mi?   Esperu al Dio;   CXar ankoraux mi dankos Lin,   La savanton de mia vizagxo kaj mian Dion.
44:1 Al la hxorestro. Instruo de la Korahxidoj. Ho Dio, per niaj oreloj ni auxdis, niaj patroj rakontis al ni,   Kion Vi faris en iliaj tagoj, en tempo antikva.
44:2 Vi per Via mano forpelis popolojn, kaj ilin Vi enlogxigis;   Popolojn Vi pereigis, kaj ilin Vi vastigis.
44:3 CXar ne per sia glavo ili akiris la teron,   Kaj ne ilia brako helpis ilin;   Sed nur Via dekstra mano kaj Via brako kaj la lumo de Via vizagxo,   CXar Vi ilin favoris.
44:4 Vi estas mia Regxo, ho Dio;   Disponu helpon al Jakob.
44:5 Per Vi ni disbatos niajn malamikojn;   Per Via nomo ni piedpremos niajn kontrauxbatalantojn.
44:6 CXar ne mian pafarkon mi fidas,   Mia glavo min ne helpos.
44:7 Sed Vi helpas nin kontraux niaj malamikoj,   Kaj niajn malamantojn Vi kovras per honto.
44:8 Dion ni gloros cxiutage,   Kaj Vian nomon ni dankos eterne.  Sela.
44:9 Tamen Vi nin forlasis kaj hontigis,   Kaj Vi ne eliras kun nia militistaro.
44:10 Vi devigas nin forkuri de nia malamiko,   Ke niaj malamantoj nin prirabu;
44:11 Vi fordonas nin por formangxo, kiel sxafojn,   Kaj inter la popolojn Vi disjxetis nin;
44:12 Vi vendis Vian popolon por nenio,   Kaj prenis por ili nenian prezon;
44:13 Vi faris nin malestimatajxo por niaj najbaroj,   Mokatajxo kaj insultatajxo por niaj cxirkauxantoj;
44:14 Vi faris nin instrua ekzemplo por la popoloj,   Ke la nacioj balancas pri ni la kapon.
44:15 CXiutage mia malhonoro estas antaux mi,   Kaj honto kovras mian vizagxon,
44:16 Pro la vocxo de mokanto kaj insultanto,   Antaux la vizagxo de malamiko kaj vengxanto.
44:17 CXio tio trafis nin, sed ni Vin ne forgesis,   Kaj ni ne perfidigxis al Via interligo.
44:18 Ne retirigxis nia koro,   Kaj niaj pasxoj ne deflankigxis de Via vojo.
44:19 Kiam Vi batis nin sur loko de sxakaloj  Kaj kovris nin per ombro de morto,
44:20 Tiam se ni forgesus la nomon de nia Dio  Kaj ni etendus niajn manojn al fremda dio:
44:21 CXu Dio tion ne trovus?   Li ja scias la sekretojn de la koro.
44:22 Pro Vi ni ja estas mortigataj cxiutage;   Oni rigardas nin kiel sxafojn por bucxo.
44:23 Levigxu, kial Vi dormas, mia Sinjoro?   Vekigxu, ne forpusxu por cxiam.
44:24 Kial Vi kasxas Vian vizagxon,   Forgesas nian mizeron kaj nian suferon?
44:25 Nia animo estas ja jxetita en la polvon;   Nia korpo klinigxis al la tero.
44:26 Levigxu; helpu kaj savu nin pro Via boneco.
45:1 Al la hxorestro. Por sxosxanoj. Instrua ama kanto de la Korahxidoj.  Mia koro plenigxis per bona temo;   Mi kantos pri regxo;   Mia lango estas kiel plumo de lerta skribisto.
45:2 Vi estas la plej bela el la homidoj;   CXarmo estas sur viaj lipoj;   Tial Dio benis vin por cxiam.
45:3 Zonu vian lumbon per glavo,   Vi, forta per via majesteco kaj beleco.
45:4 Kaj en via beleco prosperu, forrajdu por la vero,   Por justeco al la humiluloj;   Kaj via dekstra mano montros miraklojn.
45:5 Viaj sagoj estas akraj;   Kaj, faligante antaux vi la popolojn,   Ili penetros en la koron de la malamikoj de la regxo.
45:6 Via trono estas Dia trono por cxiam kaj eterne;   La sceptro de via regno estas sceptro de justeco.
45:7 Vi amas virton kaj malamas malvirton;   Tial Dio, via Dio, oleis vin per oleo de gxojo pli ol viajn kamaradojn.
45:8 De mirho, aloo, kaj kasio odoras cxiuj viaj vestoj;   En palacoj eburaj gxojigas vin muziko.
45:9 Regxidinoj estas inter viaj karulinoj;   CXe via dekstra flanko staras edzino en Ofira oro.
45:10 Auxdu, filino, rigardu, kaj klinu vian orelon,   Kaj forgesu vian popolon kaj la domon de via patro;
45:11 Kaj kiam la regxo deziros vian belecon,   CXar li estas via sinjoro, tiam vi klinigxu antaux li.
45:12 Kaj la filino de Tiro venos al vi kun donacoj;   Petegos antaux vi la ricxuloj de la popolo.
45:13 En sia plena ornamo estas interne la regxidino;   El ora teksajxo estas sxia vesto.
45:14 En broditaj vestoj sxi estas kondukata al la regxo;   Post sxi estas kondukataj al vi knabinoj, sxiaj koleginoj.
45:15 Ili estas kondukataj kun gxojo kaj kantoj;   Ili eniras en la palacon de la regxo.
45:16 Anstataux viaj patroj estos viaj filoj;   Vi faros ilin princoj sur la tuta tero.
45:17 Mi memorigos vian nomon de generacio al generacio;   Tial gloros vin popoloj cxiam kaj eterne.
46:1 Al la hxorestro. De la Korahxidoj. Por sopranuloj. Kanto. Dio estas por ni rifugxejo kaj forto,   Helpo en mizeroj, rapide trovata.
46:2 Tial ni ne timas, ecx se pereus la tero  Kaj la montoj falus en la internon de la maroj.
46:3 Bruu, bolu Liaj akvoj,   Tremu la montoj de ilia fiera ondado.  Sela.
46:4 Estas rivero, kies torentoj gxojigas la urbon de Dio,   La sanktan logxejon de la Plejaltulo.
46:5 Dio estas en gxia mezo, gxi ne sxanceligxos;   Dio gxin helpas en frua mateno.
46:6 Ekbruis popoloj, eksxanceligxis regnoj;   Li sonigis Sian vocxon, kaj la tero fandigxis.
46:7 La Eternulo Cebaot estas kun ni;   Nia defendo estas la Dio de Jakob.  Sela.
46:8 Iru, rigardu la farojn de la Eternulo,   Kiu faris detruojn sur la tero,
46:9 Kiu cxesigas militojn gxis la fino de la tero,   Rompas pafarkon, rompas ponardegon,   Forbruligas veturilojn per fajro.
46:10 Cedu, kaj sciu, ke Mi estas Dio;   Mi estas glora inter la popoloj, Mi estas glora sur la tero.
46:11 La Eternulo Cebaot estas kun ni;   Nia defendo estas la Dio de Jakob.  Sela.
47:1 Al la hxorestro. De la Korahxidoj. Psalmo. CXiuj popoloj, plauxdu per la manoj,   Kriu al Dio per vocxo de kanto.
47:2 CXar la Eternulo Plejalta estas timinda;   Li estas granda Regxo super la tuta tero.
47:3 Li subigas al ni popolojn  Kaj metas gentojn sub niajn piedojn.
47:4 Li elektas por ni nian heredon,   La majeston de Jakob, kiun Li amas.  Sela.
47:5 Dio supreniras cxe sonoj de gxojo,   La Eternulo cxe trumpetado.
47:6 Kantu al Dio, kantu!   Kantu al nia Regxo, kantu!
47:7 CXar Dio estas la Regxo de la tuta tero:   Kantu edifan kanton!
47:8 Dio regxas super la popoloj;   Dio sidas sur Sia sankta trono.
47:9 La princoj de la popoloj kolektigxis,   La popolo de la Dio de Abraham;   CXar al Dio apartenas la sxildoj de la tero;   Li estas tre alta.
48:1 Kanto-psalmo de la Korahxidoj. Granda estas la Eternulo,   Kaj tre glora en la urbo de nia Dio,   Sur Lia sankta monto.
48:2 Bela altajxo, gxojiga por la tuta tero  Estas la monto Cion, en la norda regiono,   La urbo de la granda Regxo.
48:3 Dio estas konata en gxiaj palacoj, kiel rifugxejo.
48:4 Jen kolektigxis la regxoj,   Sed cxiuj kune foriris.
48:5 Ili vidis kaj ekmiris,   Konfuzigxis kaj forkuris.
48:6 Teruro ilin atakis,   Tremo, kiel cxe akusxantino.
48:7 Per orienta vento  Vi ruinigis la sxipojn de Tarsxisx.
48:8 Kion ni auxdis, tion ni vidis  En la urbo de la Eternulo Cebaot, en la urbo de nia Dio;   Dio fortikigu gxin por cxiam!  Sela.
48:9 Ni meditis, ho Dio, pri Via boneco,   Interne de Via templo.
48:10 Kiel Via nomo, ho Dio,   Tiel Via gloro estas en la finoj de la tero;   Plena de justeco estas Via dekstra mano.
48:11 GXoju la monto Cion,   GXoju la filinoj de Jehuda,   Pro Via jugxoj.
48:12 Iru cxirkaux Cion kaj cxirkauxrigardu gxin,   Kalkulu gxiajn turojn.
48:13 Atentu gxiajn fortikajxojn,   Vizitu gxiajn palacojn,   Por ke vi rakontu al estonta generacio.
48:14 CXar jen estas Dio, nia Dio, por cxiam kaj eterne;   Li estos nia kondukanto gxis la morto.
49:1 Al la hxorestro. De la Korahxidoj. Psalmo. Auxskultu cxi tion, cxiuj popoloj;   Atentu, cxiuj logxantoj de la mondo,
49:2 Kaj altrangulo kaj malaltrangulo,   Ricxulo kaj malricxulo kune.
49:3 Mia busxo diros sagxajxon,   Kaj la penso de mia koro prudentajxon.
49:4 Mi klinos mian orelon al sentenco;   Sur harpo mi esprimos mian enigmon.
49:5 Kial mi devus timi en tagoj de malbono,   Kiam min cxirkauxas la malboneco de miaj persekutantoj,
49:6 Kiuj fidas sian potencon  Kaj fanfaronas per sia granda ricxeco?
49:7 Fraton tute ne liberigos homo,   Nek donos al Dio elacxeton por li
49:8 (Multekosta estus la elacxeto de ilia animo,   Kaj neniam tio estos),
49:9 Ke li restu viva eterne,   Ke li ne vidu la tombon.
49:10 Oni ja vidas, ke sagxuloj mortas,   Kaj ankaux malsagxulo kaj sensciulo pereas  Kaj lasas al aliaj sian havon.
49:11 Ilia deziro estas, ke iliaj domoj ekzistu por cxiam,   Kaj iliaj logxejoj de generacio al generacio;   Ili nomas siajn bienojn laux siaj nomoj.
49:12 Sed homo ne restas longe en honoro;   Li egaligxas al bruto bucxota.
49:13 Tia estas ilia vojo, ilia espero,   Kaj iliaj posteuloj aprobas ilian opinion.  Sela.
49:14 Kiel sxafoj ili estos metataj en SXeolon;   La morto ilin pasxtos;   Kaj matene virtuloj ilin ekposedos,   Kaj ilia bildo pereos en SXeol, perdinte logxejon.
49:15 Sed Dio liberigos mian animon el la mano de SXeol,   CXar Li prenos min.  Sela.
49:16 Ne timu, kiam homo ricxigxas,   Kiam grandigxas la gloro de lia domo.
49:17 CXar mortante li nenion prenos;   Ne iros post li malsupren lia honoro.
49:18 CXar kvankam li gxuigas sian animon dum sia vivado,   Kaj oni vin lauxdas por tio, ke vi faras al vi bone,
49:19 Tamen li iros al la generacio de siaj patroj,   Kiuj neniam vidos lumon.
49:20 Homo, kiu estas en honoro, sed ne havas prudenton,   Estas egala al bruto bucxota.
50:1 Psalmo de Asaf. Dio de la dioj, la Eternulo, ekparolis,   Kaj vokis la teron de la sunlevigxo gxis la sunsubiro.
50:2 El Cion, la perfektajxo de beleco,   Dio ekbrilis.
50:3 Nia Dio venas kaj ne silentas;   Fajro ekstermanta estas antaux Li,   CXirkaux Li estas granda ventego.
50:4 Li vokas la cxielon supre kaj la teron,   Por jugxi Sian popolon:
50:5 Kolektu al Mi Miajn fidelulojn,   Kiuj faris kun Mi interligon cxe oferdono.
50:6 Kaj la cxielo proklamis Lian justecon,   CXar Dio estas tiu jugxanto.  Sela.
50:7 Auxskultu, ho Mia popolo, kaj Mi parolos;   Ho Izrael, Mi atestos pri vi;   Mi estas Dio, via Dio.
50:8 Ne pro viaj oferdonoj Mi vin riprocxos,   CXar viaj bruloferoj estas cxiam antaux Mi.
50:9 Mi ne prenos el via domo bovidon,   Nek el viaj kortoj kaprojn:
50:10 CXar al Mi apartenas cxiuj bestoj en la arbaroj,   Miloj da brutoj sur la montoj;
50:11 Mi konas cxiujn birdojn sur la montoj,   Kaj cxiuj bestoj de la kampoj estas antaux Mi.
50:12 Se Mi farigxus malsata, Mi ne dirus al vi,   CXar al Mi apartenas la mondo, kaj cxio, kio gxin plenigas.
50:13 CXu Mi mangxas viandon de bovoj,   Kaj cxu Mi trinkas sangon de kaproj?
50:14 Oferdonu al Dio dankon,   Kaj plenumu antaux la Plejaltulo viajn promesojn.
50:15 Voku Min en la tago de mizero;   Mi vin liberigos, kaj vi Min gloros.
50:16 Sed al la malpiulo Dio diris:   Por kio vi parolas pri Miaj legxoj  Kaj portas Mian interligon en via busxo,
50:17 Dum vi malamas moralinstruon  Kaj jxetas Miajn vortojn malantauxen de vi?
50:18 Kiam vi vidas sxteliston, vi aligxas al li,   Kaj kun adultuloj vi estas partoprenanto;
50:19 Vian busxon vi uzas por malbono,   Kaj via lango plektas falsajxon;
50:20 Vi sidas kaj parolas kontraux via frato,   Pri la filo de via patrino vi kalumnias.
50:21 Tion vi faris, kaj Mi silentis;   Kaj vi pensis, ke Mi estas tia, kiel vi.   Mi punos vin, kaj Mi metos cxion antaux viajn okulojn.
50:22 Komprenu cxi tion, vi, kiuj forgesas Dion;   Alie Mi dissxiros, kaj neniu savos.
50:23 Kiu oferdonas dankon, tiu Min honoras;   Kaj kiu estas singarda en la vojo,   Al tiu Mi aperigos Dian helpon.
51:1 Al la hxorestro. Psalmo de David, kiam venis al li la profeto Natan post lia aligxo al Bat-SXeba. Korfavoru min, ho Dio, laux Via boneco;   Laux Via granda kompatemeco elstreku miajn pekojn.
51:2 Lavu min tute pure de mia krimo,   Kaj purigu min de mia peko.
51:3 CXar miajn kulpojn mi konsciadas;   Kaj mia peko estas cxiam antaux mi.
51:4 Antaux Vi sola mi pekis,   Kaj mi faris tion, kio estas malbona antaux Viaj okuloj;   Tial Vi estas justa en Via vorto  Kaj pura en Via jugxo.
51:5 Mi estas ja naskita en krimo;   Kaj en peko gravedigxis per mi mia patrino.
51:6 Vi amas ja veron en la koro,   Kaj en kasxiteco Vi aperigas al mi sagxon.
51:7 Senpekigu min per hisopo, kaj mi farigxos pura;   Lavu min, kaj mi estos pli blanka ol negxo.
51:8 Auxdigu al mi gxojon kaj gajecon,   Kaj regajigxos la ostoj, kiujn Vi batis.
51:9 Kasxu Vian vizagxon de miaj pekoj,   Kaj cxiujn miajn krimojn elstreku.
51:10 Koron puran kreu al mi, ho Dio,   Kaj spiriton fidelan novigu en mi.
51:11 Ne forpusxu min de Via vizagxo,   Kaj Vian sanktan spiriton ne forprenu de mi.
51:12 Redonu al mi la gxojon de Via helpo;   Kaj spirito bonfara fortikigu min.
51:13 Mi instruos al la krimuloj Vian vojon;   Kaj pekuloj revenos al Vi.
51:14 Liberigu min de sango, ho Dio, Dio de mia savo;   Mia lango kantos Vian justecon.
51:15 Ho, mia Sinjoro, malfermu miajn lipojn;   Kaj mia busxo rakontos Vian gloron.
51:16 CXar Vi ne deziras oferdonon, alie mi gxin donus;   Brulofero ne placxas al Vi.
51:17 Oferdonoj al Dio estas spirito suferanta;   Koron suferantan kaj humilan Vi, ho Dio, ne malsxatas.
51:18 Bonfaru al Cion laux Via favoro,   Konstruu la murojn de Jerusalem;
51:19 Tiam placxos al Vi oferdonoj de pieco, brulofero kaj plenofero;   Tiam oni metos sur Vian altaron junajn bovojn.
52:1 Al la hxorestro. Instruo de David, kiam venis Doeg, la Edomido, kaj raportis al Saul, kaj diris al li:David venis en la domon de Ahximelehx.  Kial vi fanfaronas pro malbono, ho tirano?   La boneco de Dio estas cxiama.
52:2 Pereon intencas via lango,   Kiel akrigita razilo gxi trancxas malicon.
52:3 Vi pli amas malbonon, ol bonon;   Pli mensogi, ol diri veron.  Sela.
52:4 Vi amas cxian parolon pereigan,   Parolon malican.
52:5 Tial Dio pereigos vin por cxiam,   Elsxiros vin el via tendo,   Kaj eljxetos vin el la lando de la vivantoj.  Sela.
52:6 Kaj virtuloj vidos kaj ektimos,   Kaj pri li ili ridos, dirante:
52:7 Jen estas la viro, kiu ne en Dio vidis sian forton,   Sed fidis sian grandan ricxecon,   Sentis sin forta per sia malbonpovado.
52:8 Kaj mi, kiel verda olivarbo en la domo de Dio,   Fidas la bonecon de Dio cxiam kaj eterne.
52:9 Mi dankos Vin eterne por tio, kion Vi faris,   Kaj mi esperos al Via nomo, cxar Vi estas bona por Viaj fideluloj.
53:1 Al la hxorestro. Por mahxalato. Instruo de David. La sensagxulo diris en sia koro:Dio ne ekzistas.   Ili sentauxgigxis, kaj abomenigxis en la malvirto;   Ekzistas neniu, kiu faras bonon.
53:2 Dio el la cxielo ekrigardis la homidojn,   Por vidi, cxu ekzistas prudentulo, kiu sercxas Dion.
53:3 CXiu devojigxis, cxiuj malvirtigxis;   Ekzistas neniu, faranta bonon, ne ekzistas ecx unu.
53:4 CXu ne prudentigxos tiuj, kiuj faras malbonon,   Kiuj mangxas mian popolon, kiel oni mangxas panon,   Kaj kiuj ne vokas al Dio?
53:5 Tie ili forte ektimis, kie timindajxo ne ekzistis;   CXar Dio disjxetis la ostojn de tiuj, kiuj vin siegxas;   Vi hontigis ilin, cxar Dio ilin forpusxis.
53:6 Ho, ke venu el Cion savo al Izrael!   Kiam Dio revenigos Sian forkaptitan popolon,   Tiam triumfos Jakob kaj gxojos Izrael.
54:1 Al la hxorestro. Por kordaj instrumentoj. Instruo de David, kiam venis la Zifanoj, kaj diris al Saul:Jen David kasxigxas cxe ni. Ho Dio, per Via nomo helpu min,   Kaj per Via forto donu al mi justecon.
54:2 Ho Dio, auxskultu mian pregxon,   Atentu la vortojn de mia busxo.
54:3 CXar fremduloj levigxis kontraux mi,   Kaj fortuloj sercxas mian animon;   Ili ne havas Dion antaux si.  Sela.
54:4 Jen Dio estas mia helpanto,   Mia Sinjoro estas subtenanto de mia animo.
54:5 Li returnos la malbonon al miaj malamikoj:   Laux Via vereco ekstermu ilin.
54:6 Kun volonteco mi faros al Vi oferdonon,   Mi gloros Vian nomon, ho Eternulo, cxar gxi estas bona;
54:7 CXar de cxiuj suferoj Li savis min,   Kaj vengxon sur miaj malamikoj vidas mia okulo.
55:1 Al la hxorestro. Por kordaj instrumentoj. Instruo de David.  Auxskultu, ho Dio, mian pregxon,   Kaj ne kasxu Vin de mia petego.
55:2 Atentu min, kaj respondu al mi;   Mi gxemas en mia malgxojo, kaj mi ploregas,
55:3 Pro la kriado de la malamiko,   Pro la premado de la malbonulo,   CXar ili preparas kontraux mi malicon  Kaj kolere min malamas.
55:4 Mia koro tremas en mi;   Kaj teruroj de morto min atakis;
55:5 Timo kaj tremo venis sur min,   Kaj konsternego min kovris.
55:6 Kaj mi diris:Ho, se mi havus flugilojn kiel kolombo!   Mi forflugus kaj mi ie eklogxus;
55:7 Malproksimen mi forigxus,   Mi eklogxus en dezerto.  Sela.
55:8 Mi rapidus al rifugxejo  For de ventego kaj fulmotondro.
55:9 Pereigu, ho mia Sinjoro, disigu ilian langon;   CXar mi vidas rabadon kaj malpacon en la urbo.
55:10 Tage kaj nokte ili cxirkauxas gxiajn murojn;   Kaj malbonfaroj estas interne de gxi;
55:11 Pereigemo estas interne de gxi,   Kaj trompo kaj falso ne forlasas gxian straton.
55:12 Ne malamiko min ja insultas-mi tion tolerus;   Ne mia malamanto tenas sin grande kontraux mi-mi kasxus min de li;
55:13 Sed vi, kiu estas tia sama homo, kiel mi,   Mia amiko, mia kamarado,
55:14 Vi, kun kiu ni kune intime paroladis,   Iradis en la domon de Dio en la homamaso.
55:15 La morto ilin kaptu,   Ili iru vivaj en SXeolon;   CXar malbonagado estas en iliaj logxejoj, en ilia mezo.
55:16 Mi vokas al Dio,   Kaj la Eternulo min savos.
55:17 Vespere kaj matene kaj tagmeze mi plendas kaj gxemas;   Kaj Li auxskultas mian vocxon.
55:18 Li liberigis pace mian animon de atako kontraux mi,   Kiam ili grandanombre estis kontraux mi.
55:19 Dio auxskultos, kaj Li humiligos ilin,   La vivanto de eterne;  Sela.   CXar ili ne sxangxigxas  Kaj ili ne timas Dion.
55:20 Li metis sian manon sur siajn amikojn,   Li rompis sian interligon;
55:21 Pli glata ol butero estas lia busxo,   Sed milito estas en lia koro;   Liaj vortoj estas pli delikataj ol oleo,   Sed ili estas nudigitaj glavoj.
55:22 Metu vian sxargxon sur la Eternulon,   Kaj Li vin subtenos;   Neniam Li lasos fali piulon.
55:23 Vi, ho Dio, malsuprenigos ilin en la foson de pereo;   La homoj de sango kaj falso ne atingos la duonon de siaj tagoj;   Sed mi fidas Vin.
56:1 Al la hxorestro. Por Jonatelem-rehxokim. Verko de David, kiam kaptis lin la Filisxtoj en Gat. Korfavoru min, ho Dio, cxar homo volas min engluti,   Dum la tuta tago malamiko min premas.
56:2 Miaj malamikoj volas min engluti cxiutage,   CXar multaj militas kontraux mi fiere.
56:3 En la tago, kiam mi timas,   Mi fidas Vin.
56:4 Dion, kies vorton mi gloras,   Tiun Dion mi fidas; mi ne timas:   Kion karno faros al mi?
56:5 Dum la tuta tago ili atakas miajn vortojn;   CXiuj iliaj pensoj pri mi estas por malbono.
56:6 Ili kolektigxas, embuskas, observas miajn pasxojn,   Penante kapti mian animon.
56:7 Por ilia malbonago repagu al ili,   En kolero faligu la popolojn, ho Dio!
56:8 Mian vagadon Vi kalkulis;   Metu miajn larmojn en Vian felsakon,   Ili estas ja en Via libro.
56:9 Tiam miaj malamikoj returnigxos malantauxen en la tago, kiam mi vokos;   Tion mi scias, ke Dio estas kun mi.
56:10 Mi gloros vorton de Dio;   Mi gloros vorton de la Eternulo.
56:11 Dion mi fidas, mi ne timas:   Kion faros al mi homo?
56:12 Mi faris al Vi, ho Dio, promesojn,   Mi plenumos al Vi dankoferojn.
56:13 CXar Vi savis mian animon de la morto,   Kaj miajn piedojn de falpusxigxo,   Por ke mi iradu antaux Dio  En la lumo de la vivo.
57:1 Al la hxorestro. Por Al-tasxhxet. Verko de David, kiam li forkuris de Saul en la kavernon. Korfavoru min, ho Dio, korfavoru min;   CXar cxe Vi rifugxas mia animo,   Kaj sub la ombro de Viaj flugiloj mi min kasxas,   GXis pasos la mizeroj.
57:2 Mi vokas al Dio Plejalta,   Al Dio, kiu decidas pri mi.
57:3 Li sendu el la cxielo kaj helpu min,   Li, kiu hontigas miajn persekutanton;  Sela.   Dio sendu Sian favoron kaj Sian veron.
57:4 Mia animo estas inter leonoj;   Mi kusxas inter homidoj avidaj, kies dentoj estas ponardegoj kaj sagoj,   Kaj kies lango estas akra glavo.
57:5 Altigxu super la cxielo, ho Dio;   Via gloro estu super la tuta tero.
57:6 Reton ili metis antaux miaj piedoj;   Ili premis mian animon;   Ili fosis antaux mi foson,   Sed ili mem falis en gxin.  Sela.
57:7 Fortika estas mia koro, ho Dio, fortika estas mia koro;   Mi kantos kaj gloros.
57:8 Vekigxu, mia honoro, vekigxu, psaltero kaj harpo;   Mi vekos la matenan cxielrugxon.
57:9 Mi gloros Vin, ho mia Sinjoro, inter la popoloj;   Mi prikantos Vin inter la gentoj.
57:10 CXar granda gxis la cxielo estas Via boneco,   Kaj gxis la nuboj estas Via vero.
57:11 Altigxu super la cxielo, ho Dio;   Via gloro estu super la tuta tero.
58:1 Al la hxorestro. Por Al-tasxhxet. Verko de David. CXu efektive vi parolas veron, vi potenculoj?   CXu vi juste jugxas, homidoj?
58:2 Kontrauxe, en la koro vi faras krimajxojn,   Sur la tero vi pesas per manoj rabemaj.
58:3 De la momento de sia naskigxo la malvirtuloj devojigxis;   De el la ventro de sia patrino la mensogantoj ekeraris.
58:4 Ilia veneno estas simila al la veneno de serpento,   De surda aspido, kiu sxtopas sian orelon,
58:5 Kiu ne auxskultas la vortojn de sorcxistoj,   Kiel ajn lertaj en sia arto.
58:6 Ho Dio, frakasu iliajn dentojn en ilia busxo;   Frakasu la makzelojn de la junaj leonoj, ho Eternulo!
58:7 Ili forversxigxu kiel akvo, kiu malaperas;   Kiam Li jxetos Siajn sagojn, ili estu kiel bucxitaj.
58:8 Kiel limako konsumigxanta ili malaperu,   Kiel abortajxo virina, kiu ne vidis la sunon;
58:9 Antaux ol viaj kaldronoj eksentos la dornojn,   Ilin vivajn kaj fresxajn pereigu la ventego.
58:10 GXojos la virtulo, kiam li vidos vengxon;   Li lavos siajn piedojn en la sango de la malvirtulo.
58:11 Kaj la homoj diros:Ekzistas rekompenco por la virtulo,   Ekzistas Dio, jugxanto sur la tero.
59:1 Al la hxorestro. Por Al-asxhxet. Verko de David, kiam Saul sendis, ke oni gardu la domon, por lin mortigi. Savu min de miaj malamikoj, mia Dio;   Defendu min kontraux tiuj, kiuj levigxis kontraux mi.
59:2 Savu min de la krimuloj,   Kaj kontraux la sangaviduloj helpu min.
59:3 CXar jen ili embuskas kontraux mia animo,   Fortuloj kolektigxas kontraux mi,   Ne por mia krimo kaj ne por mia peko, ho Eternulo.
59:4 Sen kulpo de mia flanko ili kunkuras kaj armigxas;   Rapidu renkonte al mi, kaj rigardu.
59:5 Vi, ho Eternulo, Dio Cebaot, Dio de Izrael,   Vekigxu, por punviziti cxiujn popolojn;   Ne indulgu cxiujn krimajn malbonfarantojn.  Sela.
59:6 Ili revenas vespere, bojas kiel hundoj,   Kaj iras cxirkaux la urbo.
59:7 Jen ili parolacxas per siaj busxoj;   Glavoj estas sur iliaj lipoj; cxar kiu, ili diras, auxdas?
59:8 Sed Vi, ho Eternulo, ridos pri ili;   Vi mokos cxiujn popolojn.
59:9 Ho mia forto, al Vi mi min turnas;   CXar Dio estas mia rifugxo.
59:10 Mia bona Dio rapidos al mi;   Dio vidigos al mi vengxon sur miaj malamikoj.
59:11 Ne mortigu ilin, por ke ne forgesu mia popolo;   Disbatu ilin per Via forto kaj faligu ilin,   Ho Sinjoro, nia sxildo.
59:12 La parolo de iliaj lipoj estas peko de iliaj busxoj;   Ili kaptigxu per sia malhumileco,   CXar ili parolas nur pri jxurrompo kaj mensogo.
59:13 Ekstermu ilin en kolerego, ekstermu, ke ili ne plu ekzistu;   Kaj ili eksciu, ke Dio regas cxe Jakob,   GXis la limoj de la mondo.  Sela.
59:14 Ili revenas vespere, bojas kiel hundoj,   Kaj iras cxirkaux la urbo.
59:15 Ili vagas pro mangxo,   Kaj sen satigxo pasigas la nokton.
59:16 Sed mi kantos Vian forton,   Kaj matene mi gloros Vian bonecon;   CXar Vi estis por mi defendo kaj rifugxo  En la tago de mia malfelicxo.
59:17 Ho mia forto, al Vi mi kantos;   CXar Dio estas mia defendo, la Dio de mia favoro.
60:1 Al la hxorestro. Por sxusxan-eduto. Instrua verko de David, kiam li militis kun Sirio Mezopotamia kaj kun Sirio Coba, kaj kiam Joab, revenante,  batis dek du mil Edomidojn en la Valo de Salo. Ho Dio, Vi forlasis nin, Vi disbatis nin;   Vi koleris; rekonsolu nin.
60:2 Vi ekskuis la teron kaj fendis gxin;   Resanigu gxiajn vundojn, cxar gxi sxanceligxas.
60:3 Vi sentigis al Via popolo pezan sorton;   Vi trinkigis al ni vinon senkonsciigan.
60:4 Sed Vi donis standardon al tiuj, kiuj Vin timas,   Por ke ili gxin levu pro la vero.  Sela.
60:5 Por ke liberigxu Viaj amatoj,   Helpu per Via dekstra mano, kaj auxskultu min.
60:6 Dio diris en Sia sanktejo:Mi triumfos;   Mi dividos SXehxemon, kaj la valon Sukot Mi mezuros.
60:7 Al Mi apartenas Gilead, al Mi apartenas Manase;   Efraim estas la forto de Mia kapo,   Jehuda estas Mia sceptro.
60:8 Moab estas Mia lavopelvo;   Sur Edomon Mi jxetos Mian sxuon;   Super Filisxtujo Mi triumfe krios.
60:9 Kiu enkondukos min en fortikigitan urbon?   Kiu alkondukos min gxis Edom?
60:10 CXu ne Vi, ho Dio, forlasis nin?   Vi ne eliras, ho Dio, kun niaj militistaroj.
60:11 Donu al ni helpon kontraux la malamiko;   Vanta estas helpo de homo.
60:12 Kun Dio ni faros heroajxojn;   Kaj Li dispremos niajn malamikojn.
61:1 Al la hxorestro. Por korda instrumento. De David. Auxskultu, ho Dio,  mian krion;   Atentu mian pregxon.
61:2 De la fino de la tero mi vokas al Vi en la malgxojo de mia koro:   Sur rokon tro altan por mi suprenkonduku min.
61:3 CXar Vi estis mia rifugxejo,   Fortika turo kontraux malamiko.
61:4 Lasu min logxi eterne en Via tendo,   Havi rifugxon sub la kovro de Viaj flugiloj.  Sela.
61:5 CXar Vi, ho Dio, auxdis miajn promesojn;   Vi donis al mi la heredon de tiuj, kiuj timas Vian nomon.
61:6 Aldonu tagojn al la tagoj de la regxo,   Ke liaj jaroj dauxru multajn generaciojn.
61:7 Li restu eterne antaux Dio;   Boneco kaj vero laux Via volo lin gardu.
61:8 Tiel mi prikantos Vian nomon eterne,   Plenumante miajn promesojn cxiutage.
62:1 Al la hxorestro. Por Jedutun. Psalmo de David. Nur al Dio esperas mia animo;   De Li venas mia savo.
62:2 Nur Li estas mia fortikajxo kaj mia savo, mia rifugxejo;   Mi ne tute renversigxos.
62:3 GXis kiam vi insidos kontraux viro kaj cxiuj vi penos faligi lin,   Kiel klinigxintan muron, kiel barilon kadukan?
62:4 Ili meditas nur pri tio, ke ili dejxetu lin de lia altajxo;   Placxas al ili malvero;   Per la busxo ili benas, kaj interne ili malbenas.  Sela.
62:5 Nur Dion fidu, mia animo;   CXar Li estas mia espero.
62:6 Nur Li estas mia fortikajxo kaj mia savo, mia rifugxejo;   Mi ne renversigxos.
62:7 En Dio estas mia savo kaj mia honoro;   Mia forta roko, mia sxirmo estas en Dio.
62:8 Fidu Lin en cxiu tempo, ho popolo;   Elversxu antaux Li vian koron:   Dio estas nia defendo.  Sela.
62:9 Nur vantajxo estas la malaltranguloj, malverajxo estas la altranguloj;   Metitaj sur pesilon, ili cxiuj estas malpli ol vantajxo.
62:10 Ne fidu perfortajxon, kaj rabitajxon ne fidu vane;   Kiam kreskos ricxeco, ne atentu gxin per via koro.
62:11 Unu vorton diris Dio,   Dufoje mi gxin auxdis,   Ke la forto estas cxe Dio.
62:12 Kaj Vi, ho mia Sinjoro, havas favorkorecon;   CXar Vi redonas al homo laux liaj faroj.
63:1 Psalmo de David, kiam li estis en la dezerto de Judujo. Ho Dio, mia Dio, Vin mi fervore sercxas;   Soifas pri Vi mia animo, sopiras pri Vi mia karno,   En lando seka, sensuka, kaj senakva.
63:2 Mi volus vidi Vin en Via sanktejo,   Vidi Vian forton kaj gloron.
63:3 CXar Via favoro estas pli bona ol vivo;   Miaj lipoj Vin gloras.
63:4 Tiel mi Vin gloradus en la dauxro de mia vivo,   Levadus miajn manojn pro Via nomo.
63:5 Kvazaux de graso kaj oleo satigxus mia animo,   Kaj per vortoj de kanto Vin gloradus mia busxo.
63:6 Kiam mi rememoras Vin sur mia lito,   En cxiuj partoj de la nokto mi meditas pri Vi.
63:7 CXar Vi estis por mi helpo,   Kaj en la ombro de Viaj flugiloj mi gxojas.
63:8 Mia animo algluigxis al Vi;   Min subtenas Via dekstra mano.
63:9 Kaj tiuj, kiuj penas pereigi mian animon,   Iros en la profundon subteran.
63:10 Ili estos mortigitaj per glavo,   Farigxos akiro de vulpoj.
63:11 Kaj la regxo gxojos per Dio;   Triumfos cxiu, kiu jxuras al Li;   CXar sxtopigxos la busxo de tiuj, kiuj parolas malveron.
64:1 Al la hxorestro. Psalmo de David. Auxdu, ho Dio, mian krion en mia malgxojo;   De la teruro pri malamiko gardu mian vivon.
64:2 SXirmu min kontraux la konspiro de maliculoj,   Kontraux la amaso de krimuloj,
64:3 Kiuj akrigis sian langon kiel glavon,   Direktis vortojn maldolcxajn, kvazaux siajn sagojn,
64:4 Por pafi kasxe kontraux senkulpulon;   Subite ili pafas kontraux lin kaj ne timas.
64:5 Ili fortikigas sin en malbona intenco,   Ili konsiligxas, por meti sekrete retojn;   Ili diras:Kiu ilin vidos?
64:6 Ili elpensas krimojn, kasxas ilin tre zorge interne en si,   En la profundeco de la koro.
64:7 Sed Dio pafos kontraux ilin;   Per sago subita ili estos frapitaj.
64:8 Kaj ili falos per sia propra lango;   CXiuj, kiuj ilin vidos, balancos la kapon.
64:9 Kaj ektimos cxiuj homoj,   Kaj ili rakontos la agon de Dio  Kaj komprenos Liajn farojn.
64:10 La virtulo gxojos per la Eternulo, kaj fidos Lin;   Kaj triumfos cxiuj, kiuj havas pian koron.
65:1 Al la hxorestro. Psalmo de David. Kanto. Vin oni fidas kaj gloras,  ho Dio, en Cion;   Kaj al Vi oni plenumas promesojn.
65:2 Al Vi, kiu auxskultas pregxon,   Venas cxiu karno.
65:3 Krimajxoj min premas;   Niajn pekojn Vi pardonos.
65:4 Felicxa estas tiu, kiun Vi elektas kaj alproksimigas al Vi,   Ke li logxu en Viaj kortoj.   Ni satigxu per la bonajxoj de Via domo,   De Via sankta templo.
65:5 Per timindajxoj Vi respondas al ni en justeco,   Ho Dio de nia savo,   Espero de cxiuj finoj de la tero kaj de malproksimaj maroj,
65:6 Vi, kiu fortigas montojn per Sia forto,   Kiu estas zonita per potenco,
65:7 Kiu kvietigas la bruadon de maroj, la bruadon de iliaj ondoj,   Kaj la tumulton de popoloj.
65:8 Kaj ektimos pro Viaj mirakloj la logxantoj de la limoj;   La lokojn de la sunlevigxo kaj sunsubiro Vi gxojigas.
65:9 Vi memoras pri la tero,   Kaj Vi donas al gxi akvon, kaj Vi forte gxin ricxigas;   La torento de Dio estas plena de akvo;   Vi pretigas gxian panon, cxar tiel Vi gxin arangxis.
65:10 Vi donas trinkon al gxiaj sulkoj,   Vi ebenigas gxiajn bulojn;   Per pluvego Vi gxin moligas,   Vi benas gxiajn kreskajxojn.
65:11 Vi kronas la jaron per Via bono;   Kaj la signoj de Viaj piedoj gutas per graso.
65:12 La stepoj de dezerto grasigxas,   Kaj la montetoj zonigxas per gxojo.
65:13 La herbejoj kovrigxas per brutaroj,   Kaj la kampoj vestigxas per greno;   Ili gxojas kaj kantas.
66:1 Al la hxorestro. Kanto-psalmo. GXoje kriu al Dio tuta la tero.
66:2 Muziku la gloron de Lia nomo,   Faru honoron al Lia gloro.
66:3 Diru al Dio:Kiel timindaj estas Viaj faroj!   Pro Via granda forto kasxigxas antaux Vi Viaj malamikoj.
66:4 La tuta tero klinigxas antaux Vi kaj kantas al Vi,   Kantas Vian nomon.  Sela.
66:5 Venu, kaj rigardu la farojn de Dio,   Kiu estas timinda pro Siaj faroj inter la homidoj.
66:6 Li faris el maro sekan teron;   Riveron oni transpasxis piede;   Tie ni gxojis pro Li.
66:7 Li regas per Sia potenco eterne;   Liaj okuloj rigardas la popolojn;   La ribelantoj ne levigxu.  Sela.
66:8 Lauxdu, ho popoloj, nian Dion,   Kaj lauxte auxdigu Lian gloron.
66:9 Li donis vivon al nia animo,   Kaj ne lasis falsxanceligxi nian piedon.
66:10 CXar Vi esploris nin, ho Dio;   Vi refandis nin, kiel oni refandas argxenton.
66:11 Vi enirigis nin en kaptilon,   Vi metis sxargxon sur niajn lumbojn;
66:12 Vi rajdigis homojn sur niaj kapoj;   Ni trapasis fajron kaj akvon,   Sed Vi elirigis nin en bonstaton.
66:13 Mi eniros en Vian domon kun bruloferoj;   Mi plenumos al Vi miajn promesojn,
66:14 Kiujn eligis miaj lipoj kaj elparolis mia busxo,   Kiam mi estis en premo.
66:15 Grasajn bruloferojn mi alportos al Vi kun fumo de virsxafoj;   Mi oferos bovidojn kaj kaprojn.  Sela.
66:16 Venu, auxskultu, cxiuj, kiuj timas Dion;   Kaj mi rakontos, kion Li faris por mia animo.
66:17 Al Li mi vokis per mia busxo,   Kaj Lia glorado estis sub mia lango.
66:18 Se mi vidus maljustajxon en mia koro,   Mia Sinjoro min ne auxskultus;
66:19 Sed Dio auxskultis,   Li atentis la vocxon de mia pregxo.
66:20 Glorata estu Dio,   Kiu ne forpusxis mian pregxon kaj ne rifuzis al mi Sian bonecon.
67:1 Al la hxorestro. Por kordaj instrumentoj. Psalmo-kanto. Dio nin korfavoru kaj benu;   Li aperigu al ni Sian luman vizagxon.  Sela.
67:2 Oni ekkonu sur la tero Vian vojon,   En cxiuj popoloj Vian savon.
67:3 Danku Vin popoloj, ho Dio,   Danku Vin cxiuj popoloj.
67:4 GXoju kaj kantu gentoj,   CXar Vi jugxas popolojn juste,   Kaj gentojn sur la tero Vi regas.  Sela.
67:5 Danku Vin popoloj, ho Dio,   Danku Vin cxiuj popoloj.
67:6 La tero donis sian frukton;   Benos nin Dio, nia Dio.
67:7 Benos nin Dio;   Kaj respektu Lin cxiuj limoj de la tero.
68:1 Al la hxorestro. De David. Psalmo-kanto. Levigxu Dio, disjxetigxu Liaj malamikoj,   Kaj forkuru Liaj malamantoj for de Li.
68:2 Kiel dispeligxas fumo, tiel Vi ilin dispelu;   Kiel vakso fandigxas de fajro, tiel pereu la malvirtuloj antaux Dio.
68:3 Sed la virtuloj gxojos, gajos antaux Dio,   Kaj triumfos gxojege.
68:4 Kantu al Dio, muziku al Lia nomo,   Gloru la veturantan sur la nuboj;   Lia nomo estas JAH; gxoju antaux Li.
68:5 Patro de la orfoj kaj jugxanto de la vidvinoj  Estas Dio en Sia sankta logxejo.
68:6 Dio donas domon al soluloj,   Elirigas malliberulojn en liberecon;   Nur la ribeluloj restas en dezerto.
68:7 Ho Dio, kiam Vi iris antaux Via popolo,   Kiam Vi pasxis en la dezerto,  Sela.
68:8 La tero tremis kaj la cxielo fandigxis de la vizagxo de Dio,   Tiu Sinaj tremis de la vizagxo de Dio, Dio de Izrael.
68:9 Bonfaran pluvon Vi versxis, ho Dio, sur Vian heredon,   Kaj kiam gxi perdis la fortojn, Vi gxin vigligis.
68:10 Via gento eklogxis tie;   Vi pretigis per Via boneco cxion por la malricxulo, ho Dio.
68:11 Mia Sinjoro elparolas vorton;   Kaj grandega estas la nombro de la anoncantinoj.
68:12 Regxoj de armeoj forkuras, forkuras;   Kaj la hejmesidantino dividas akiron.
68:13 Kiam vi kusxas inter brutejoj,   La flugiloj de kolombo estas kovritaj de argxento,   Kaj gxiaj plumoj de brilanta oro.
68:14 Kiam la Plejpotenculo dismetis regxojn sur la tero,   GXi brilis kiel negxo sur Calmon.
68:15 Monto de Dio estas la monto Basxana,   Monto multepinta estas la monto Basxana.
68:16 Kial vi, montoj multepintaj, envie rigardas la monton,   Kiun Dio elektis, por sidi sur gxi,   Kaj sur kiu la Eternulo logxos eterne?
68:17 Da veturiloj de Dio ekzistas multaj miloj da miloj;   Inter ili estas mia Sinjoro sur la sankta Sinaj.
68:18 Vi supreniris alten, alkondukis kaptitojn,   Prenis donacojn de homoj,   Kaj ecx ribeluloj povas logxi cxe la Eternulo, la Dio.
68:19 Glorata estu mia Sinjoro, cxiutage Li zorgas pri ni;   Dio estas nia savo.  Sela.
68:20 Dio estas por ni Dio de savo,   Kaj la Eternulo, mia Sinjoro, savas de la morto.
68:21 Jes, Dio frakasas la kapon de Siaj malamikoj,   La multeharan kranion de tiuj, kiuj obstinas en siaj pekoj.
68:22 Mia Sinjoro diris:El Basxan Mi alkondukos,   Mi alkondukos el la profundeco de la maro;
68:23 Por ke vi trempu vian piedon en sango,   Kaj la lango de viaj hundoj gxuu de viaj malamikoj.
68:24 Oni vidis Vian iron, ho Dio,   La iron de mia Dio, mia Regxo, en la sanktejo.
68:25 Antauxe iris kantistoj, poste kordinstrumentistoj,   En la mezo de knabinoj tamburinistinoj.
68:26 En la kunvenoj gloru Dion, mian Sinjoron,   Vi, devenantoj de Izrael.
68:27 Tie estas Benjamen, la plej juna, ilia reganto;   La princoj de Jehuda kaj iliaj amasoj;   La princoj de Zebulun kaj de Naftali.
68:28 Via Dio destinis vian forton.   Fortikigu, ho Dio, tion, kion Vi faris por ni.
68:29 Pro Via templo en Jerusalem  La regxoj alportos al Vi donacojn.
68:30 Kvietigu la beston en la kanoj,   La aron da bovoj kun la bovidoj,   Popoloj, kiuj humiligxas pro pecoj da argxento.   Li dispelas la popolojn, kiuj deziras batalojn.
68:31 Venos eminentuloj el Egiptujo;   Etiopujo rapidos, por etendi siajn manojn al Dio.
68:32 Regnoj de la tero, kantu al Dio,   Muziku al mia Sinjoro,  Sela.
68:33 Kiu regas en la cxielo de la eternaj cxieloj.   Jen Li tondras per Sia vocxo, forta vocxo.
68:34 Gloru la forton de Dio!   Super Izrael estas Lia majesto,   Kaj Lia potenco estas en la nuboj.
68:35 Timinda Vi estas, ho Dio, en Via sanktejo.   Li estas la Dio de Izrael,   Li donas forton kaj potencon al la popolo.   Glorata estu Dio.
69:1 Al la hxorestro. Por sxosxanoj. De David. Savu min, ho Dio;   CXar la akvoj venis gxis mia animo.
69:2 Mi profundigxis en profundan marcxon, kaj mi ne havas, sur kio stari;   Mi enfalis en la profundon de la akvo, kaj la fluo min forportas.
69:3 Mi senfortigxis de mia kriado, sekigxis mia gorgxo;   Lacigxis miaj okuloj de la atendado de mia Dio.
69:4 Pli multaj ol la haroj de mia kapo estas miaj senkauxzaj malamantoj;   Fortigxis miaj premantoj, miaj maljustaj malamikoj;   Kion mi ne rabis, tion mi devas fordoni.
69:5 Ho Dio, Vi scias mian malsagxecon;   Kaj miaj kulpoj ne estas kasxitaj por Vi.
69:6 Ne hontigxu per mi tiuj, kiuj esperas al Vi, ho mia Sinjoro, Eternulo Cebaot!   Ne hontigxu per mi tiuj, kiuj Vin sercxas, ho Dio de Izrael!
69:7 CXar pro Vi mi portas malhonoron,   Honto kovras mian vizagxon.
69:8 Mi farigxis fremda por miaj fratoj,   Nekonato por la filoj de mia patrino.
69:9 CXar fervoro pri Via domo min konsumis,   Kaj la insultoj de Viaj insultantoj falis sur min.
69:10 Kaj mi ploras, mia animo estas en fasto,   Kaj pri tio oni min hontigas.
69:11 Kiel veston mi metis sur min sakon,   Kaj mi farigxis moka ekzemplo por ili.
69:12 Parolas pri mi la sidantoj cxe la pordego,   Kaj la drinkantoj kantas pri mi.
69:13 Kaj mi pregxas al Vi, ho Eternulo, en favora tempo;   Ho Dio, pro Via granda boneco respondu al mi per Via vera helpo.
69:14 Eligu min el la sxlimo, ke mi ne dronu;   Mi estu savita kontraux miaj malamantoj kaj el profunda akvo.
69:15 Ne fortiru min fluo de la akvo,   Ne englutu min profundo,   Kaj abismo ne fermu super mi sian busxon.
69:16 Auxskultu min, ho Eternulo, cxar bona estas Via favorkoreco;   Laux Via kompatemeco turnu Vin al mi.
69:17 Kaj ne kasxu antaux Via sklavo Vian vizagxon, cxar mi suferas;   Rapidu, auxskultu min.
69:18 Alproksimigxu al mia animo, savu gxin;   Spite miajn malamikojn liberigu min.
69:19 Vi scias mian malhonoron kaj mian honton kaj mian mokatecon;   Antaux Vi estas cxiuj miaj premantoj.
69:20 Honto rompis mian koron, kaj mi senfortigxis;   Mi atendis kompatantojn, sed ili forestis;   Konsolantojn, sed mi ne trovis.
69:21 Kaj ili donis al mi por mangxo galon,   Kaj en mia soifo ili trinkigis al mi vinagron.
69:22 Ilia tablo antaux ili farigxu reto,   Kaj ilia prospero farigxu kaptilo.
69:23 Mallumigxu iliaj okuloj, ke ili ne vidu;   Kaj iliajn lumbojn malfortigu por cxiam.
69:24 Versxu sur ilin Vian furiozon,   Kaj la flamo de Via kolero ilin ataku.
69:25 Ilia logxejo dezertigxu,   En iliaj tendoj ne ekzistu logxanto.
69:26 CXar tiun, kiun Vi frapis, ili persekutas,   Kaj la suferojn de Viaj batitoj ili rakontas.
69:27 Aldonu kulpon al ilia kulpo,   Ke ili ne atingu Vian bonecon.
69:28 Ili estu elstrekitaj el la libro de vivantoj,   Kaj ili ne estu skribitaj kune kun virtuloj.
69:29 Sed mi estas malricxa kaj suferanta;   Via helpo min defendu, ho Dio.
69:30 Mi gloros la nomon de Dio per kanto,   Kaj mi rakontos en danko Lian grandecon.
69:31 Kaj gxi estos pli agrabla al la Eternulo,   Ol bovo aux bovido kun kornoj kaj fendohavaj hufoj.
69:32 Vidos humiluloj kaj gxojos!   Ho sercxantoj de Dio, via koro revivigxu.
69:33 CXar la Eternulo auxskultas humilulojn,   Kaj Siajn malliberulojn Li ne malsxatas.
69:34 Gloru Lin la cxielo kaj la tero,   La maroj, kaj cxio, kio en ili movigxas.
69:35 CXar Dio helpos Cionon kaj konstruos la urbojn de Judujo,   Ke oni tie logxos kaj ilin heredos.
69:36 Kaj la idaro de Liaj sklavoj gxin heredos,   Kaj la amantoj de Lia nomo logxos en gxi.
70:1 Al la hxorestro. De David. Pro memoro. Volu, ho Dio, savi min;   Ho Eternulo, rapidu helpi min.
70:2 Hontigxu kaj konfuzigxu tiuj, kiuj sercxas mian animon;   Retirigxu kaj estu mokataj tiuj, kiuj deziras al mi malbonon.
70:3 Kun honto iru returne tiuj,   Kiuj diras al mi:Ha, ha!
70:4 Gaju kaj gxoju pro Vi cxiuj Viaj sercxantoj;   Kaj la amantoj de Via savo diru cxiam:   Granda estas Dio.
70:5 Kaj mi estas mizera kaj malricxa;   Ho Dio, rapidu al mi.   Vi estas mia helpo kaj mia savanto;   Ho Eternulo, ne malrapidu.
71:1 Vin, ho Eternulo, mi fidas:   Mi neniam estu hontigita.
71:2 Per Via justeco savu min kaj liberigu min;   Klinu al mi Vian orelon, kaj helpu min.
71:3 Estu por mi fortika roko, kien mi povus cxiam veni,   Kiun Vi destinis por mia savo;   CXar Vi estas mia roko kaj mia fortikajxo.
71:4 Ho mia Dio, liberigu min el la mano de malbonulo,   El la mano de krimulo kaj premanto.
71:5 CXar Vi estas mia espero, ho mia Sinjoro;   La Eternulo estas mia fido de post mia juneco.
71:6 Vin mi fidis de la embrieco,   De la ventro de mia patrino Vi estas mia protektanto;   Vin mi cxiam gloros.
71:7 Mirindajxo mi estis por multaj;   Kaj Vi estas mia forta rifugxejo.
71:8 Mia busxo estas plena de glorado por Vi,   CXiutage de Via majesto.
71:9 Ne forpusxu min en la tempo de maljuneco;   Kiam konsumigxos miaj fortoj, tiam ne forlasu min.
71:10 CXar miaj malamikoj parolas pri mi,   Kaj tiuj, kiuj insidas kontraux mia animo, konsiligxas inter si,
71:11 Dirante:Dio lin forlasis;   Persekutu kaj kaptu lin, cxar neniu lin savos.
71:12 Ho Dio, ne malproksimigxu de mi;   Ho mia Dio, rapidu, por helpi min.
71:13 Estu hontigitaj kaj malaperu la persekutantoj de mia animo;   De honto kaj malhonoro estu kovritaj tiuj, kiuj deziras al mi malbonon.
71:14 Kaj mi cxiam fidos  Kaj cxiam pligrandigos Vian gloron.
71:15 Mia busxo rakontos Vian justecon,   CXiutage Vian helpon,   CXar mi ne povus cxion elkalkuli.
71:16 Mi gloros la fortojn de mia Sinjoro, la Eternulo;   Mi rakontos nur Vian justecon.
71:17 Ho Dio, Vi instruis min detempe de mia juneco;   Kaj gxis nun mi predikas pri Viaj mirakloj.
71:18 Ankaux gxis la maljuneco kaj grizeco ne forlasu min, ho Dio,   GXis mi rakontos pri Via brako al la estonta generacio,   Pri Via forto al cxiuj venontoj.
71:19 Via justeco, ho Dio, estas tre alta;   En la grandaj faroj, kiujn Vi plenumis,   Ho Dio, kiu Vin egalas?
71:20 Vi vidigis al mi grandajn kaj kruelajn suferojn,   Sed Vi denove min vivigis,   Kaj el la abismoj de la tero Vi denove min eligis.
71:21 Vi pliigas mian grandecon  Kaj denove min konsolas.
71:22 Kaj mi gloros Vin per psaltero por Via fideleco, ho mia Dio;   Mi kantos al Vi per harpo,   Ho Sanktulo de Izrael!
71:23 GXojas miaj lipoj, kiam mi kantas al Vi;   Kaj mia animo, kiun Vi savis.
71:24 Kaj mia lango cxiutage rakontas Vian justecon;   CXar hontigitaj kaj malhonoritaj estas tiuj, kiuj deziras al mi malbonon.
72:1 Pri Salomono. Ho Dio, Vian jugxon donu al la regxo  Kaj Vian justecon al la regxido.
72:2 Li jugxu Vian popolon kun vero  Kaj Viajn prematojn kun justeco.
72:3 La montoj alportu al la popolo pacon,   Ankaux la montetoj, per justeco.
72:4 Li jugxu la prematojn en la popolo,   Li savu la filojn de senhavulo,   Kaj li dispremu la premanton.
72:5 Oni timu Vin tiel longe, kiel ekzistos la suno kaj la luno,   De generacioj al generacioj.
72:6 Li mallevigxu, kiel pluvo sur falcxitan herbejon;   Kiel gutoj, kiuj malsekigas la teron.
72:7 En liaj tagoj floru virtulo kaj granda paco,   GXis ne plu ekzistos la luno.
72:8 Li regu de maro gxis maro  Kaj de la Rivero gxis la finoj de la tero.
72:9 Klinigxu antaux li la dezertanoj,   Kaj liaj malamikoj leku polvon.
72:10 La regxoj de Tarsxisx kaj de la insuloj alportu donacojn;   La regxoj de SXeba kaj Seba venigu donojn.
72:11 Klinigxu antaux li cxiuj regxoj;   CXiuj popoloj lin servu.
72:12 CXar li savos ploregantan malricxulon  Kaj senhelpan mizerulon.
72:13 Li estos favorkora por malricxulo kaj senhavulo,   Kaj li savos la animojn de mizeruloj.
72:14 De malico kaj krimo li savos iliajn animojn;   Kaj kara estos ilia sango en liaj okuloj.
72:15 Kaj li vivu, kaj oni donu al li el la oro de SXeba;   Kaj oni cxiam pregxu por li, kaj cxiutage oni lin benu.
72:16 Estu multe da greno en la lando;   Sur la supro de la montoj gxiaj spikoj ondigxu kiel Lebanon;   Kaj en la urboj cxio floru, kiel herbo sur la tero.
72:17 Lia nomo estu eterna;   Tiel longe, kiel ekzistas la suno, kresku lia nomo;   CXiuj popoloj sin benu per li kaj gloru lin.
72:18 Glorata estu Dio la Eternulo, Dio de Izrael,   Kiu sola faras miraklojn.
72:19 Kaj lauxdata estu Lia glora nomo eterne;   Kaj Lia gloro plenigu la tutan teron.   Amen, kaj amen!
72:20 Finigxis la pregxoj de David, filo de Jisxaj.
73:1 Psalmo de Asaf. Jes, bona estas Dio por Izrael,   Por tiuj, kiuj havas puran koron.
73:2 Sed mi-apenaux ne falsxanceligxis miaj piedoj,   Preskaux elglitis miaj pasxoj.
73:3 CXar mi cxagrenigxis pro la fanfaronuloj,   Vidante la bonstaton de la malvirtuloj.
73:4 CXar ili ne havas suferojn de morto,   Kaj iliaj fortoj estas fortikaj.
73:5 Ili ne partoprenas en la zorgoj de homoj,   Kaj ili ne suferas kun aliaj homoj.
73:6 Tial ilian kolon cxirkauxvolvis fiereco,   Kaj perforteco ilin vestas kiel ornamo.
73:7 Pro graso elmetigxis iliaj okuloj,   Superbordigxis en ilia koro la intencoj.
73:8 Ili mokas, ili parolas malbonintence pri premado;   Ili parolas de alte.
73:9 Kontraux la cxielon ili levas sian busxon,   Kaj ilia lango promenas sur la tero.
73:10 Tial tien ankaux iras Lia popolo,   Kaj ili akvon cxerpas abunde.
73:11 Kaj ili diras:Kiel Dio scias?   Kaj cxu la Plejaltulo komprenas?
73:12 Jen tiuj estas malvirtuloj,   Kaj ili estas felicxuloj de la mondo kaj atingis ricxecon!
73:13 Nur vane mi purigis mian koron  Kaj lavis per senkulpeco miajn manojn,
73:14 Kaj mi turmentigxas cxiutage  Kaj mi suferas punon cxiumatene!
73:15 Se mi intencus paroli kiel ili,   Tiam mi farigxus perfida al la generacio de Viaj filoj.
73:16 Mi meditis, por kompreni cxi tion;   Sed gxi estis malfacila en miaj okuloj,
73:17 GXis mi venis en la sanktejon de Dio  Kaj ekkomprenis la finon de tio.
73:18 Vi starigas ilin sur glitiga loko;   Kaj Vi jxetas ilin en pereon.
73:19 Kiel momente ili ruinigxis!   Pereis, malaperis de subita teruro!
73:20 Simile al songxo post la vekigxo,   Vi, ho mia Sinjoro, en kolero tute sensignifigas ilian bildon.
73:21 Kiam bolis mia koro  Kaj turmentigxis mia internajxo,
73:22 Tiam mi estis senklerulo kaj mi ne komprenis;   Mi estis kiel bruto antaux Vi.
73:23 Sed mi cxiam estas apud Vi;   Vi tenas min je la dekstra mano.
73:24 Per Via konsilo Vi min kondukas,   Kaj poste Vi akceptas min kun honoro.
73:25 Kiu estas por mi en la cxielo?   Kaj krom Vi mi nenion volas sur la tero.
73:26 Konsumigxas mia karno kaj mia koro;   Sed la fortikajxo de mia koro kaj mia parto estas Dio por eterne.
73:27 Jen tiuj, kiuj malproksimigxas de Vi, pereas;   Vi ekstermas cxiun, kiu perfidigxis al Vi.
73:28 Sed al mi estas bone, ke mi estas proksima al Dio;   Sur mian Sinjoron, sur la Eternulon, mi metis mian fidon,   Por rakonti cxiujn Viajn farojn.
74:1 Instruo de Asaf. Kial, ho Dio, Vi forpusxis nin por cxiam?   Kial fumas Via kolero kontraux la sxafoj de Via pasxtejo?
74:2 Rememoru Vian komunumon, kiun Vi acxetis en la tempo antikva,   La genton de Via heredo, kiun Vi liberigis,   CXi tiun monton Cion, sur kiu Vi logxigxis.
74:3 Direktu Viajn pasxojn al la eternaj ruinoj,   Al cxio, kion detruis malamiko en la sanktejo.
74:4 Krias Viaj malamikoj en Via domo,   Metis tie siajn signojn.
74:5 Oni vidas, kiel ili levas la hakilojn  Kontraux la lignajn plektajxojn.
74:6 Kaj nun cxiujn gxiajn skulptajxojn  Ili dishakas per hakilo kaj marteloj.
74:7 Ili bruligis per fajro Vian sanktejon,   Malhonore alterigis la logxejon de Via nomo.
74:8 Ili diris en sia koro:Ni ruinigos ilin tute;   Ili forbruligis cxiujn domojn de Dio en la lando.
74:9 Niajn signojn ni ne vidis;   Jam ne ekzistas profeto,   Kaj neniu cxe ni scias, kiel longe tio dauxros.
74:10 Kiel longe, ho Dio, mokos la premanto?   CXu eterne la malamiko insultos Vian nomon?
74:11 Kial Vi retenas Vian brakon kaj Vian dekstran manon?   Ekstermu ilin el Via basko.
74:12 Dio estas ja mia Regxo de antikve,   Li faras savon sur la tero.
74:13 Vi dissxiris per Via forto la maron,   Vi rompis la kapojn de balenoj en la akvo;
74:14 Vi disbatis la kapojn de la levjatano,   Vi donis gxin por mangxo al la bestoj de la dezerto;
74:15 Vi elfendis fonton kaj torenton,   Vi elsekigis potencajn riverojn.
74:16 Al Vi apartenas la tago, kaj al Vi apartenas la nokto;   Vi arangxis lumon kaj sunon;
74:17 Vi difinis cxiujn limojn de la tero;   La someron kaj la vintron Vi arangxis.
74:18 Rememoru tion, ke malamiko insultas la Eternulon  Kaj popolo malsagxa malhonoras Vian nomon.
74:19 Ne fordonu al sovagxa besto la animon de Via turto;   La anaron de Viaj mizeruloj ne forgesu por cxiam.
74:20 Rememoru la interligon,   CXar cxiuj mallumaj lokoj de la tero estas plenaj de rabejoj.
74:21 La suferanto ne reiru hontigita;   Malricxulo kaj mizerulo gloru Vian nomon.
74:22 Levigxu, ho Dio, defendu Vian aferon;   Rememoru la malhonoron, kiun malsagxulo faras al Vi cxiutage.
74:23 Ne forgesu la krion de Viaj malamikoj;   La bruo de tiuj, kiuj levigxis kontraux Vi, konstante kreskas.
75:1 Al la hxorestro. Por Al-tasxhxet. Psalmo de Asaf. Kanto. Ni gloras Vin, ho Dio, ni gloras Vin;   Proksima estas Via nomo;   Oni rakontas Viajn miraklojn.
75:2 Kiam Mi elektos tempon,   Mi faros justan jugxon.
75:3 Tremas la tero kaj cxiuj gxiaj logxantoj;   Mi fortikigis gxiajn kolonojn.  Sela.
75:4 Mi diras al la fanfaronuloj:Ne fanfaronu;   Kaj al la malvirtuloj:Ne levu kornon;
75:5 Ne levu supren vian kornon,   Ne parolu kun nefleksebla kolo;
75:6 CXar ne de oriento kaj ne de okcidento  Kaj ne de la dezerto venas alteco.
75:7 Nur Dio estas jugxanto;   Unu homon Li malaltigas, kaj alian Li altigas.
75:8 CXar la pokalo estas en la mano de la Eternulo,   Kaj la vino sxauxmas, plena de aromajxo, kaj Li versxas el gxi;   Sed nur gxian fecxon elsucxos kaj trinkos cxiuj malvirtuloj de la tero.
75:9 Kaj mi eterne predikos,   Mi kantos al la Dio de Jakob.
75:10 Kaj cxiujn kornojn de la malvirtuloj mi rompos;   Altigxos la kornoj de virtulo.
76:1 Al la hxorestro. Por kordaj instrumentoj. Psalmo de Asaf. Kanto. Dio estas konata en Judujo;   Granda estas Lia nomo en Izrael.
76:2 En Salem estas Lia tendo,   Kaj Lia logxejo sur Cion.
76:3 Tie Li rompis la sagojn de pafarko,   SXildon, glavon, kaj militon.  Sela.
76:4 Vi estas majesta kaj potenca sur la sovagxbestaj montoj.
76:5 Senarmigxis la fortkoruloj, endormigxis;   Kaj cxiuj militistoj restis kvazaux sen manoj.
76:6 De Via minaco, ho Dio de Jakob,   Paralizigxis rajdisto kaj cxevalo.
76:7 Vi, Vi estas timinda;   Kaj kiu restos staranta antaux Vi, kiam ekflamas Via kolero?
76:8 El la cxielo Vi auxdigis jugxon;   La tero ektimis kaj eksilentis,
76:9 Kiam Dio levigxis, por jugxi,   Por savi cxiujn humilulojn sur la tero.  Sela.
76:10 CXar la kolero de homo farigxas Via gloro,   Kiam Vi zonas Vin per la resto de Via kolero.
76:11 Faru kaj plenumu promesojn al la Eternulo, via Dio;   Vi cxiuj, kiuj Lin cxirkauxas, alportu donacojn al la Timindulo.
76:12 Li humiligis la spiriton de potenculoj;   Li estas timinda por la regxoj de la tero.
77:1 Al la hxorestro. Por Jedutun. Psalmo de Asaf. Mia vocxo iras al Dio,  kaj mi krias;   Mia vocxo iras al Dio, ke Li auxskultu min.
77:2 En la tago de mia suferado mi sercxas mian Sinjoron;   En la nokto mia mano estas etendita kaj ne mallevigxas;   Mia animo ne volas konsoligxi.
77:3 Mi rememoras Dion, kaj mi gxemas;   Mi meditas, kaj mia spirito malgxojas.  Sela.
77:4 Vi retenas la palpebrojn de miaj okuloj;   Mi estas frapita, mi ne povas paroli.
77:5 Mi meditas pri la tagoj antikvaj,   Pri la jaroj antauxlonge pasintaj.
77:6 Mi rememoras en la nokto mian kanton;   Mi parolas kun mia koro,   Kaj mia spirito esploras.
77:7 CXu por eterne mia Sinjoro forpusxis?   Kaj cxu Li ne plu favoros?
77:8 CXu por eterne cxesigxis Lia boneco?   CXu Lia promeso ne plenumigxos por cxiuj generacioj?
77:9 CXu Dio forgesis indulgi?   CXu Li fermis en kolero Sian favorkorecon?  Sela.
77:10 Kaj mi diris:Tio estas mia aflikto,   Ke aliigxis la dekstra mano de la Plejaltulo.
77:11 Mi rememoros la farojn de la Eternulo;   Jes, mi rememoros Viajn antikvajn miraklojn.
77:12 Mi meditos pri cxiuj Viaj faroj,   Kaj pri Viaj agoj mi parolos.
77:13 Ho Dio, en sankteco estas Via vojo;   Kiu estas tiel granda dio, kiel nia Dio?
77:14 Vi estas tiu Dio, kiu faras miraklojn;   Vi montris Vian forton inter la popoloj.
77:15 Vi liberigis per Via brako Vian popolon,   La filojn de Jakob kaj Jozef.  Sela.
77:16 Vidis Vin akvoj, ho Dio,   Vidis Vin akvoj, kaj ili ektremis,   Kaj abismoj skuigxis.
77:17 Nubegoj versxis akvon,   La cxielo eligis bruon,   Kaj Viaj sagoj ekflugis.
77:18 La vocxo de Via tondro estis en la turnovento,   Fulmoj lumigis la mondon;   Tremis kaj sxanceligxis la tero.
77:19 Sur la maro estis Via vojo,   Kaj Via irejo sur grandaj akvoj,   Sed Viaj pasxosignoj ne estis videblaj.
77:20 Vi kondukis Vian popolon kiel sxafojn,   Per la mano de Moseo kaj Aaron.
78:1 Instruo de Asaf. Atentu, ho mia popolo, mian instruon;   Klinu vian orelon al la paroloj de mia busxo.
78:2 Mi malfermos per sentenco mian busxon;   Mi eldiros enigmojn el tempo antikva.
78:3 Kion ni auxdis kaj sciigxis,   Kion rakontis al ni niaj patroj,
78:4 Tion ni ne kasxos antaux iliaj infanoj,   Rakontante al venonta generacio la gloron de la Eternulo,   Kaj Lian potencon, kaj Liajn miraklojn, kiujn Li faris.
78:5 Li starigis ateston en Jakob,   Kaj en Izrael Li fiksis legxon,   Pri kiu Li ordonis al niaj patroj,   Ke ili sciigu gxin al siaj infanoj,
78:6 Por ke sciu estonta generacio, la infanoj, kiuj naskigxos,   Ili levigxu kaj rakontu al siaj infanoj.
78:7 Ili metu sian fidon sur Dion,   Kaj ili ne forgesu la farojn de Dio,   Kaj ili plenumu Liajn ordonojn;
78:8 Kaj ili ne estu, kiel iliaj patroj,   Generacio ribela kaj perfida,   Generacio, kiu ne estis firma per sia koro,   Nek fidela al Dio per sia spirito.
78:9 La filoj de Efraim, armitaj, portantaj pafarkon,   Turnigxis malantauxen en tago de batalo;
78:10 Ili ne plenumis la interkonsenton de Dio,   Kaj rifuzis sekvi Lian instruon;
78:11 Kaj ili forgesis Liajn farojn,   Kaj Liajn miraklojn, kiujn Li aperigis al ili.
78:12 Antaux iliaj patroj Li faris miraklojn  En la lando Egipta, sur la kampo Coan.
78:13 Li fendis la maron kaj pasigis ilin,   Kaj starigis la akvon kvazaux muron;
78:14 Kaj Li kondukis ilin tage en nubo  Kaj la tutan nokton en la lumo de fajro;
78:15 Li fendis sxtonojn en la dezerto,   Kaj trinkigis ilin kvazaux el granda abismo;
78:16 Li eligis riveretojn el roko,   Kaj fluigis akvon kiel riverojn.
78:17 Sed ili plue pekis antaux Li,   CXagrenis la Plejaltulon en la dezerto;
78:18 Kaj ili incitis Dion en sia koro,   Petante mangxon pro sia kaprico;
78:19 Kaj ili parolis kontraux Dio,   Kaj diris:CXu Dio povas kovri tablon en la dezerto?
78:20 Jen Li frapis rokon,   Kaj versxigxis akvo kaj ekfluis riveroj:   CXu Li povas ankaux panon doni?   CXu Li pretigos ankaux viandon por Sia popolo?
78:21 Tial la Eternulo, auxdinte, flamigxis;   Kaj fajro ekbrulis kontraux Jakob,   Kaj levigxis kolero kontraux Izrael;
78:22 CXar ili ne kredis je Dio  Kaj ne fidis Lian savon.
78:23 Kaj Li ordonis el supre al la nuboj,   Kaj Li malfermis la pordojn de la cxielo;
78:24 Kaj Li pluvigis al ili manaon, por mangxi,   Kaj Li donis al ili cxielan grenon.
78:25 Panon de potenculoj cxiu mangxis;   Li sendis al ili mangxon satege.
78:26 Li kurigis tra la cxielo venton orientan,   Kaj per Sia forto Li aperigis venton sudan;
78:27 Kaj Li pluvigis sur ilin viandon kiel polvon,   Kaj flugilajn birdojn kiel apudmaran sablon;
78:28 Kaj Li faligis cxion mezen de ilia tendaro,   CXirkauxe de iliaj logxejoj.
78:29 Kaj ili mangxis kaj tre satigxis;   Kaj Li venigis al ili tion, kion ili deziris.
78:30 Sed kiam ili ankoraux ne forlasis sian deziron  Kaj ilia mangxajxo estis ankoraux en ilia busxo,
78:31 La kolero de Dio venis sur ilin  Kaj mortigis la plej eminentajn el ili,   Kaj la junulojn de Izrael gxi faligis.
78:32 Malgraux cxio cxi tio ili plue ankoraux pekis  Kaj ne kredis je Liaj mirakloj.
78:33 Kaj Li finigis iliajn tagojn en vanteco  Kaj iliajn jarojn en teruro.
78:34 Kiam Li estis mortiganta ilin, tiam ili Lin eksercxis,   Returnigxis kaj fervore vokis Dion;
78:35 Kaj ili rememoris, ke Dio estas ilia fortikajxo  Kaj Dio la Plejalta estas ilia Liberiganto.
78:36 Sed ili flatis al Li per sia busxo,   Kaj per sia lango ili mensogis al Li;
78:37 CXar ilia koro ne estis firma al Li,   Kaj ili ne estis fidelaj en Lia interligo.
78:38 Tamen Li, favorkora, pardonas pekon, kaj Li ne pereigas,   Kaj Li ofte forklinis Sian koleron,   Kaj Li ne eligis Sian tutan furiozon.
78:39 Kaj Li rememoris, ke ili estas karno,   Vento, kiu iras kaj ne revenas.
78:40 Kiom da fojoj ili cxagrenis Lin en la dezerto  Kaj indignigis Lin en la stepo!
78:41 Ripete ili incitadis Dion  Kaj provokis la Sanktulon de Izrael.
78:42 Ili ne rememoris Lian manon,   La tagon, en kiu Li liberigis ilin de premanto,
78:43 Kiam Li faris en Egiptujo Siajn signojn  Kaj Siajn miraklojn sur la kampo Coan;
78:44 Kiam Li sxangxis en sangon iliajn riverojn kaj torentojn,   Ke ili ne povis trinki.
78:45 Li sendis sur ilin insektojn, kiuj ilin mangxis,   Kaj ranojn, kiuj ilin pereigis;
78:46 Iliajn produktojn de la tero Li fordonis al vermoj  Kaj ilian laboron al akridoj;
78:47 Per hajlo Li batis iliajn vinberojn,   Kaj iliajn sikomorojn per frosto;
78:48 Li elmetis al hajlo iliajn brutojn,   Kaj iliajn pasxtatarojn al fulmo;
78:49 Li sendis sur ilin Sian flamantan koleron,   Furiozon, malbenon, kaj mizeron,   Tacxmenton da malbonaj angxeloj.
78:50 Li donis liberan vojon al Sia kolero,   Ne sxirmis kontraux la morto ilian animon,   Kaj ilian vivon Li transdonis al pesto;
78:51 Li mortigis cxiun unuenaskiton en Egiptujo,   La komencajn fortojn en la tendoj de HXam.
78:52 Kaj Li kondukis kiel sxafojn Sian popolon,   Kaj Li kondukis ilin kiel pasxtataron tra la dezerto;
78:53 Li kondukis ilin en sendangxereco, kaj ili ne timis,   Kaj iliajn malamikojn kovris la maro;
78:54 Kaj Li venigis ilin al Sia sankta limo,   Al tiu monto, kiun akiris Lia dekstra mano;
78:55 Li forpelis antaux ili popolojn,   Lote disdonis ilian heredon,   Kaj logxigis en iliaj tendoj la tribojn de Izrael.
78:56 Sed ili incitis kaj cxagrenis Dion la Plejaltan,   Kaj Liajn legxojn ili ne observis;
78:57 Ili defalis kaj perfidigxis, kiel iliaj patroj,   Returnigxis, kiel malfidinda pafarko;
78:58 Ili kolerigis Lin per siaj altajxoj,   Kaj per siaj idoloj ili Lin incitis.
78:59 Dio auxdis kaj flamigxis,   Kaj forte ekindignis kontraux Izrael;
78:60 Li forlasis Sian logxejon en SXilo,   La tendon, en kiu Li logxis inter la homoj;
78:61 Kaj Li fordonis en malliberecon Sian forton,   Kaj Sian majeston en la manon de malamiko;
78:62 Kaj Li elmetis al glavo Sian popolon,   Kaj kontraux Sia heredo Li flamigxis.
78:63 GXiajn junulojn formangxis fajro,   Kaj gxiaj junulinoj ne estis prikantataj;
78:64 GXiaj pastroj falis de glavo,   Kaj gxiaj vidvinoj ne ploris.
78:65 Sed mia Sinjoro vekigxis kiel dormanto,   Kiel fortulo, vigligita de vino.
78:66 Kaj Li batis gxiajn malamikojn malantauxen:   Eternan malhonoron Li donis al ili.
78:67 Kaj Li malsxatis la tendon de Jozef,   Kaj la tribon de Efraim Li ne elektis;
78:68 Sed Li elektis la tribon de Jehuda,   La monton Cion, kiun Li ekamis;
78:69 Kaj Li konstruis Sian sanktejon kiel monton,   Kaj kiel la teron Li fortikigis gxin por cxiam.
78:70 Kaj Li elektis Davidon, Sian sklavon,   Kaj Li prenis lin el la staloj de sxafoj.
78:71 De apud la sxafinoj Li venigis lin,   Por pasxti Lian popolon Jakob kaj Lian heredon Izrael.
78:72 Kaj li pasxtis ilin laux la fideleco de sia koro,   Kaj per lertaj manoj li ilin kondukis.
79:1 Psalmo de Asaf. Ho Dio! venis idolanoj en Vian heredon,   Malpurigis Vian sanktan templon,   Faris el Jerusalem ruinojn.
79:2 La kadavrojn de Viaj sklavoj ili donis kiel mangxon al la birdoj de la cxielo,   La karnon de Viaj fideluloj al la bestoj de la tero;
79:3 Ili versxis ilian sangon kiel akvon, cxirkaux Jerusalem,   Kaj estis neniu, kiu ilin enterigus.
79:4 Ni farigxis hontindajxo por niaj najbaroj,   Mokatajxo kaj insultatajxo por niaj cxirkauxantoj.
79:5 GXis kiam, ho Eternulo, Vi koleros sencxese?   Kaj Via indigno brulos, kiel fajro?
79:6 Elversxu Vian koleron sur tiujn naciojn, kiuj Vin ne konas,   Kaj sur la regnojn, kiuj ne vokas Vian nomon;
79:7 CXar ili formangxis Jakobon  Kaj dezertigis lian logxejon.
79:8 Ne memoru niajn antauxajn krimojn,   Rapide atingu nin Via favorkoreco;   CXar ni tre konsumigxis.
79:9 Helpu nin, ho Dio de nia savo, pro la gloro de Via nomo;   Kaj savu nin kaj pardonu al ni niajn pekojn pro Via nomo.
79:10 Kial devas diri la popoloj:Kie estas ilia Dio?   Farigxu konata inter la popoloj antaux niaj okuloj  La vengxo por la versxita sango de Viaj sklavoj.
79:11 Venu al Vi la gxemoj de la malliberuloj;   Per la grandeco de Via brako liberigu tiujn, kiuj estas kondamnitaj al morto;
79:12 Kaj redonu al niaj najbaroj sepoble en ilian sinon la malhonoron,   Per kiu ili malhonoris Vin, ho mia Sinjoro!
79:13 Kaj ni, Via popolo kaj la sxafoj de Via pasxtataro,   Eterne Vin dankos,   De generacio al generacio ni rakontos Vian gloron.
80:1 Al la hxorestro. Por sxosxanoj. Atesto de Asaf. Psalmo. Ho Pasxtisto de Izrael, auxskultu;   Vi, kiu kondukas Jozefon, kiel sxafojn,   Vi, kiu sidas sur keruboj, aperu!
80:2 Antaux Efraim kaj Benjamen kaj Manase veku Vian forton,   Kaj venu, por savi nin.
80:3 Ho Dio, revenigu nin kaj lumigu Vian vizagxon,   Por ke ni estu savitaj.
80:4 Ho Eternulo, Dio Cebaot,   GXis kiam Vi kolere repusxos la pregxon de Via popolo?
80:5 Vi mangxigis al ili panon larman,   Kaj Vi trinkigis al ili larmojn per granda mezuro.
80:6 Vi faris nin objekto de disputo por niaj najbaroj;   Kaj niaj malamikoj nin mokas.
80:7 Ho Dio Cebaot! revenigu nin kaj lumigu Vian vizagxon,   Por ke ni estu savitaj.
80:8 Vinberbrancxon el Egiptujo Vi elportis,   Vi forpelis popolojn kaj gxin plantis;
80:9 Vi purigis lokon por gxi;   Kaj gxi profundigis siajn radikojn kaj plenigis la tutan landon;
80:10 Montojn kovris gxia ombro,   Kaj gxiaj brancxoj farigxis kiel cedroj de Dio.
80:11 GXi etendis siajn brancxojn gxis la maro  Kaj siajn brancxetojn gxis la Rivero.
80:12 Kial Vi detruis gxiajn barilojn,   Ke cxiuj pasantoj gxin sxiras?
80:13 Subfosas gxin arbara apro,   Kaj kampa besto gxin mordas.
80:14 Ho Dio Cebaot, returnigxu;   Rigardu el la cxielo kaj vidu, kaj rememoru tiun vinbertrunkon,
80:15 Kaj sxirmu tion, kion plantis Via dekstra mano,   Kaj la kreskajxidon, kiun Vi fortikigis por Vi.
80:16 GXi estas bruligita de fajro, krevinta;   De Via minaca vizagxo ili pereis.
80:17 Via brako estu super la viro de Via dekstra mano,   Super la homido, kiun Vi fortikigis por Vi.
80:18 Kaj ni ne foriros de Vi;   Vivigu nin, kaj ni vokos Vian nomon.
80:19 Ho Eternulo, Dio Cebaot! revenigu nin, lumigu Vian vizagxon,   Por ke ni estu savitaj.
81:1 Al la hxorestro. Por la gitito. De Asaf. Lauxte kantu al Dio, nia forto;   GXoje kriu al la Dio de Jakob.
81:2 Sonigu kanton, donu tamburinon,   CXarman harpon, kaj psalteron.
81:3 Muziku per korno en novmonato,   Je la plenluno, en la tago de nia festo.
81:4 CXar gxi estas legxo por Izrael  Kaj ordono de la Dio de Jakob.
81:5 Li arangxis gxin kiel ateston por Jozef,   Kiam Li eliris kontraux la landon Egiptan.   Lingvon, kiun mi ne konas, mi auxdis:
81:6 Mi liberigis lian dorson de sxargxo,   Liaj manoj liberigxis de korboj.
81:7 En la mizero vi vokis, kaj Mi vin helpis;   Mi respondis al vi en mistera loko de tondro;   Mi esploris vin cxe la akvo de Malpaco.  Sela.
81:8 Auxdu, ho Mia popolo, Mi atestos al vi;   Ho Izrael, se vi Min auxskultus!
81:9 Ne estu cxe vi alia dio;   Kaj ne adoru fremdan dion.
81:10 Mi estas la Eternulo, via Dio,   Kiu elkondukis vin el la lando Egipta;   Malfermu largxe vian busxon, kaj Mi gxin plenigos.
81:11 Sed Mia popolo ne auxskultis Mian vocxon,   Izrael ne obeis Min.
81:12 Kaj Mi lasis ilin al la kaprico de ilia koro,   Ke ili iru laux siaj intencoj.
81:13 Ho, se Mia popolo auxskultus Min,   Se Izrael irus per Miaj vojoj!
81:14 Rapide Mi faligus iliajn malamikojn,   Kaj kontraux iliajn premantojn Mi direktus Mian manon.
81:15 La malamantoj de la Eternulo humiligxus antaux Li,   Kaj ilia bonstato estus eterna.
81:16 Kaj Mi mangxigus al ili grason de tritiko,   Kaj Mi satigus vin per mielo el roko.
82:1 Psalmo de Asaf. Dio starigxis en Dia anaro;   Inter la dioj Li jugxas.
82:2 GXis kiam vi jugxos maljuste,   Kaj privilegios la personojn de malvirtuloj?  Sela.
82:3 Estu justaj al malricxulo kaj orfo;   Rilate afliktiton kaj senhavulon estu virtaj.
82:4 Liberigu malricxulon kaj mizerulon;   El la mano de malvirtulo ilin savu.
82:5 Ili ne scias kaj ne komprenas,   En mallumo ili marsxas;   Eksxanceligxis cxiuj fundamentoj de la tero.
82:6 Mi diris:Vi estas dioj,   Kaj cxiuj vi estas filoj de la Plejaltulo;
82:7 Sed vi mortos, kiel homoj,   Kaj vi falos, kiel cxiu el la potenculoj.
82:8 Levigxu, ho Dio, jugxu la teron;   CXar Vi heredas cxiujn popolojn.
83:1 Kanto-psalmo de Asaf. Ho Dio, ne silentu;   Ne estu senparola kaj ne restu trankvila, ho Dio!
83:2 CXar jen Viaj malamikoj ekbruis,   Kaj Viaj malamantoj levis la kapon.
83:3 Kontraux Via popolo ili sekrete konspiras,   Kaj ili konsiligxas kontraux Viaj gardatoj.
83:4 Ili diris:Ni iru, kaj ni ekstermu ilin el inter la popoloj,   Ke oni ne plu rememoru la nomon de Izrael.
83:5 CXar ili unuanime interkonsentis,   Ili faris interligon kontraux Vi:
83:6 La tendoj de Edom kaj la Isxmaelidoj,   Moab kaj la Hagaridoj,
83:7 Gebal kaj Amon kaj Amalek,   La Filisxtoj kun la logxantoj de Tiro;
83:8 Ankaux Asirio aligxis al ili  Kaj farigxis helpo al la idoj de Lot.  Sela.
83:9 Faru al ili, kiel al Midjan,   Kiel al Sisera, kiel al Jabin cxe la torento Kisxon,
83:10 Kiuj estis ekstermitaj en En-Dor  Kaj farigxis sterko por la tero.
83:11 Agu kun iliaj princoj kiel kun Oreb kaj Zeeb,   Kaj kun cxiuj iliaj estroj kiel kun Zebahx kaj Calmuna,
83:12 Kiuj diris:Ni ekposedu la logxejon de Dio!
83:13 Ho mia Dio, similigu ilin al turnigxanta polvo,   Al pajlrestajxo antaux vento.
83:14 Kiel fajro bruligas arbaron,   Kaj kiel flamo bruldezertigas montojn,
83:15 Tiel pelu ilin per Via ventego,   Kaj per Via fulmotondro ilin timigu.
83:16 Plenigu ilian vizagxon per malhonoro,   Por ke ili turnigxu al Via nomo, ho Eternulo.
83:17 Ili estu hontigitaj kaj timigitaj por cxiam,   Ili malhonorigxu kaj pereu.
83:18 Kaj ili eksciu, ke Vi, kies nomo estas ETERNULO,   Estas sola Plejaltulo super la tuta tero.
84:1 Al la hxorestro. Por la gitito. Psalmo de la Korahxidoj. Kiel cxarmaj estas Viaj logxejoj, ho Eternulo Cebaot!
84:2 Mia animo deziras kaj sopiras al la kortoj de la Eternulo;   Mia koro kaj mia korpo sentas ravon pri la viva Dio.
84:3 Ecx birdo trovas domon kaj hirundo neston por si,   En kiu gxi tenas siajn idojn:   Viajn altarojn, ho Eternulo Cebaot, mia Regxo kaj mia Dio.
84:4 Felicxaj estas tiuj, kiuj logxas en Via domo:   Ili lauxdas Vin konstante.  Sela.
84:5 Felicxaj estas la homoj, kies forto estas en Vi,   Kaj en kies koro estas Viaj vojoj;
84:6 Kiuj pasas tra la Valo de Ploro kaj faras tie fontojn,   Kaj la printempa pluvo gxin kovras per benoj;
84:7 Ili iras de forto al forto,   Aperas antaux Dio sur Cion.
84:8 Ho Eternulo, Dio Cebaot, auxdu mian pregxon;   Auxskultu, ho Dio de Jakob!  Sela.
84:9 Nia sxildo, vidu, ho Dio,   Kaj rigardu la vizagxon de Via sanktoleito.
84:10 CXar tago en Viaj kortoj estas pli bona, ol mil aliaj:   Mi preferas stari sur la sojlo de la domo de mia Dio,   Ol logxi en tendoj de malvirto.
84:11 CXar Dio, la Eternulo, estas suno kaj sxildo;   Favoron kaj honoron donas la Eternulo;   Li ne domagxas bonon al tiuj, kiuj iras en virto.
84:12 Ho Eternulo Cebaot, bone estas al la homo, kiu Vin fidas.
85:1 Al la hxorestro. Psalmo de la Korahxidoj. Vi korfavoris, ho Eternulo, Vian landon,   Vi revenigis la forkaptitojn de Jakob;
85:2 Vi pardonis la kulpon de Via popolo,   Vi kovris cxiujn gxiajn pekojn.  Sela.
85:3 Vi retenis Vian tutan koleron,   Forlasis Vian furiozon.
85:4 Turnu Vin al ni, ho Dio de nia savo,   Kaj cxesigu Vian koleron kontraux ni.
85:5 CXu eterne Vi nin koleros,   Dauxrigos Vian koleron de generacio al generacio?
85:6 CXu Vi ne revivigos nin denove,   Ke Via popolo gxoju per Vi?
85:7 Aperigu al ni, ho Eternulo, Vian favoron,   Kaj Vian helpon donu al ni.
85:8 Mi auxdu, kion diras Dio, la Eternulo;   CXar Li deklaros pacon al Sia popolo kaj al Siaj fideluloj,   Ke ili ne reiru al malsagxeco.
85:9 Jam proksima estas Lia helpo al tiuj, kiuj Lin timas,   Por ke ekregu honoro en nia lando.
85:10 Bono kaj vero renkontigxas,   Justeco kaj paco sin kisas.
85:11 Vero elkreskas el la tero,   Kaj justeco rigardas el la cxielo.
85:12 Kaj la Eternulo donos bonon,   Kaj nia tero donos siajn produktojn.
85:13 Justeco iros antaux Li  Kaj faros vojon por Liaj pasxoj.
86:1 Pregxo de David. Klinu, ho Eternulo, Vian orelon, auxskultu min;   CXar mi estas mizera kaj malricxa.
86:2 Konservu mian animon, cxar mi estas fidela;   Ho Vi, mia Dio, helpu Vian sklavon, kiu fidas Vin.
86:3 Korfavoru min, ho mia Sinjoro,   CXar mi vokas al Vi la tutan tagon.
86:4 GXojigu la animon de Via sklavo,   CXar al Vi, ho mia Sinjoro, mi levas mian animon.
86:5 CXar Vi, mia Sinjoro, estas bona kaj pardonema  Kaj tre favora por cxiuj, kiuj Vin vokas.
86:6 Auxskultu, ho Eternulo, mian pregxon,   Kaj atentu la vocxon de mia petego.
86:7 En tago de mia sufero mi Vin vokas,   Por ke Vi auxskultu min.
86:8 Ne ekzistas simila al Vi inter la dioj, ho mia Sinjoro,   Kaj ne ekzistas faroj kiel Viaj.
86:9 CXiuj popoloj, kiujn Vi kreis, venos kaj klinigxos antaux Via vizagxo,  ho mia Sinjoro,   Kaj honoros Vian nomon.
86:10 CXar Vi estas granda kaj Vi faras miraklojn;   Vi sola estas Dio.
86:11 Montru al mi, ho Eternulo, Vian vojon, por ke mi iru en Via vero;   Dedicxu mian koron al la respektado de Via nomo.
86:12 Mi dankos Vin, ho mia Sinjoro, mia Dio, per mia tuta koro,   Kaj mi honoros Vian nomon eterne.
86:13 CXar granda estas Via boneco al mi;   Kaj Vi savis mian animon el la profundo de SXeol.
86:14 Ho Dio, fieruloj levigxis kontraux mi,   Kaj anaro da premantoj sercxas mian animon  Kaj ne havas Vin antaux si.
86:15 Sed Vi, mia Sinjoro, estas Dio kompatema kaj favorkora,   Longetolerema kaj tre bona kaj verama.
86:16 Turnu Vin al mi kaj korfavoru min,   Donu Vian forton al Via sklavo,   Kaj helpu la filon de Via sklavino.
86:17 Faru super mi signon por bono,   Por ke miaj malamantoj vidu kaj hontigxu,   CXar Vi, ho Eternulo, min helpos kaj konsolos.
87:1 De la Korahxidoj. Psalmo-kanto. Lia fundamento estas sur la sanktaj montoj.
87:2 La Eternulo amas la pordegojn de Cion  Pli ol cxiujn logxejojn de Jakob.
87:3 Glorajxojn Li rakontas pri vi, ho urbo de Dio.  Sela.
87:4 Mi parolas al miaj konatoj pri Egiptujo kaj Babel,   Ankaux pri Filisxtujo kaj Tiro kun Etiopujo:   Jen tiu tie naskigxis.
87:5 Sed pri Cion oni diras:Tiu kaj tiu tie naskigxis,   Kaj Li, la Plejaltulo, gxin fortikigas.
87:6 La Eternulo notos, enskribante la popolojn:   CXi tiu tie naskigxis.  Sela.
87:7 Kaj la kantistoj kaj muzikistoj:   CXiuj miaj fontoj estas en Vi.
88:1 Kanto-psalmo de la orahxidoj. Al la hxorestro. Por mahxalat-leanoto.  Instruo de Heman, la Ezrahxido. Ho Eternulo, Dio de mia savo!   Tage kaj nokte mi krias antaux Vi.
88:2 Mia pregxo venu antaux Vian vizagxon;   Klinu Vian orelon al mia ploro.
88:3 CXar mia animo trosatigxis de malbonoj  Kaj mia vivo atingis SXeolon.
88:4 Mi similigxis al la forirantoj en la tombon;   Mi farigxis kiel viro sen fortoj,
88:5 Etendita inter mortintoj;   Kiel mortigitoj, kusxantaj en la tombo,   Kiujn Vi jam ne rememoras  Kaj kiuj estas forigitaj for de Via mano.
88:6 Vi metis min en la plej profundan foson,   En mallumon, en abismon.
88:7 Pezas sur mi Via furiozo,   Kaj per cxiuj Viaj ondoj Vi min premas.  Sela.
88:8 Vi malproksimigis de mi miajn konatojn,   Vi faris min abomenajxo por ili;   Mi estas ensxlosita, kaj mi ne povas eliri.
88:9 Mia okulo mallumigxis de malgxojo;   Mi vokas Vin, ho Eternulo, cxiutage,   Mi etendas al Vi miajn manojn.
88:10 CXu por mortintoj Vi faros miraklojn?   CXu malvivuloj levigxos kaj gloros Vin?  Sela.
88:11 CXu en la tombo estos rakontata Via boneco,   Kaj fidindeco en la abismo?
88:12 CXu en la mallumo estos konataj Viaj mirakloj,   Kaj Via justeco en la lando de forgeso?
88:13 Sed mi vokas al Vi, ho Eternulo,   Kaj matene mia pregxo Vin renkontas.
88:14 Kial, ho Eternulo, Vi forpusxas mian animon?   Kial Vi kasxas Vian vizagxon de mi?
88:15 Mi estas mizera kaj senforta detempe de la juneco;   Mi portas Viajn terurojn, mi konsumigxas.
88:16 Venis sur min Via furiozo,   Viaj timigoj min dispremas.
88:17 Ili cxirkauxas min, kiel akvo, cxiutage;   Ili tute min cxirkauxsiegxas.
88:18 Vi malproksimigis de mi amanton kaj amikon;   Miaj konatoj estas en mallumo.
89:1 Instruo de Etan, la Ezrahxido. La favorfarojn de la Eternulo mi kantos eterne;   De generacio al generacio mi sciigos Vian fidelecon per mia busxo.
89:2 CXar mi diris:Por eterne estas fundamentita la boneco,   En la cxielo estas fortikigita Via fideleco.
89:3 Mi faris interligon kun Mia elektito.   Mi jxuris al David, Mia sklavo:
89:4 Por eterne Mi fortikigos vian semon,   Kaj Mi konstruis vian tronon por cxiuj generacioj.  Sela.
89:5 Kaj la cxielo gloras Viajn miraklojn, ho Eternulo,   Kaj Vian fidelecon en la anaro de la sanktuloj.
89:6 CXar kiu en la cxielo estas egala al la Eternulo?   Kiu estas simila al la Eternulo inter la potenculoj?
89:7 Dio estas potenca en la anaro de la sanktuloj,   Kaj timinda por cxiuj, kiuj Lin cxirkauxas.
89:8 Ho Eternulo, Dio Cebaot,   Kiu estas potenca kiel Vi, ho Eternulo?   Kaj Via fideleco estas en cxio, kio Vin cxirkauxas.
89:9 Vi regas la malkvietecon de la maro;   Kiam levigxas gxiaj ondoj, Vi ilin kvietigas.
89:10 Vi faligis Rahabon, kiel mortigiton;   Per Via forta brako Vi diskurigis Viajn malamikojn.
89:11 Al Vi apartenas la cxielo, kaj ankaux al Vi apartenas la tero;   La universon, kaj cxion, kio gxin plenigas, Vi fondis.
89:12 La nordon kaj la sudon Vi kreis;   Tabor kaj HXermon prikantas Vian nomon.
89:13 Vi havas brakon kun forto;   Potenca estas Via mano, alta estas Via dekstra.
89:14 Virto kaj justeco estas la fundamento de Via trono;   Boneco kaj vero iras antaux Via vizagxo.
89:15 Felicxa estas la popolo, kiu konas trumpetadon;   Ho Eternulo, en la lumo de Via vizagxo ili marsxas;
89:16 Pro Via nomo ili gxojas la tutan tagon,   Kaj ili fieras pro Via justeco.
89:17 CXar Vi estas la beleco de ilia forto;   Kaj pro Via favoro altigxas nia korno.
89:18 CXar de la Eternulo estas nia sxildo,   Kaj de la Sanktulo de Izrael estas nia regxo.
89:19 Tiam Vi parolis en vizio al Viaj fideluloj,   Kaj Vi diris:Mi sendis helpon al heroo,   Mi altigis elektiton el la popolo.
89:20 Mi trovis Davidon, Mian sklavon,   Per Mia sankta oleo Mi lin sxmiris.
89:21 Mia mano lin subtenos,   Kaj Mia brako lin fortikigos.
89:22 Ne venkos lin malamiko,   Kaj malbonagulo lin ne premos.
89:23 Kaj Mi disbatos antaux lia vizagxo liajn malamikojn,   Kaj liajn malamantojn Mi frapos.
89:24 Kaj Mia fideleco kaj Mia favoro estas kun li;   Kaj per Mia nomo altigxos lia korno.
89:25 Kaj Mi etendos super la maron lian brakon  Kaj super la riverojn lian dekstran manon.
89:26 Li vokos Min:Vi estas mia patro,   Mia Dio, kaj la roko de mia savo.
89:27 Kaj Mi faros lin unuenaskito,   CXefo super la regxoj de la tero.
89:28 Por cxiam Mi konservos al li Mian favoron;   Kaj Mia interligo kun li estos fidela.
89:29 Kaj lian semon Mi faros eterna,   Kaj lian tronon longedauxra kiel la cxielo.
89:30 Se liaj filoj forlasos Mian instruon  Kaj ne iros laux Miaj legxoj;
89:31 Se Miajn decidojn ili malplenumos  Kaj Miajn ordonojn ili ne observos:
89:32 Tiam Mi per bastono punos ilian pekon  Kaj per batoj ilian krimon;
89:33 Sed Mian favoron Mi ne forprenos de li,   Kaj Mian fidelecon Mi ne perfidos;
89:34 Mi ne malplenumos Mian interligon,   Kaj tion, kio eliris el Mia busxo, Mi ne sxangxos.
89:35 Unu aferon Mi jxuris per Mia sankteco:   Mi ne perfidos al David;
89:36 Lia semo estos eterna,   Kaj lia trono estos kiel la suno antaux Mi.
89:37 Kiel la luno, gxi staros eterne,   Kaj kiel la atestulo en la cxielo gxi estos fidinda.  Sela.
89:38 Sed nun Vi forpusxis kaj malestimis,   Vi koleris Vian sanktoleiton.
89:39 Vi disigis la interligon kun Via sklavo,   JXetis sur la teron lian kronon.
89:40 Vi detruis cxiujn liajn barilojn,   Ruinigis liajn fortikajxojn.
89:41 Prirabas lin cxiuj pasantoj;   Li farigxis mokatajxo por siaj najbaroj.
89:42 Vi altigis la dekstran manon de liaj malamikoj,   Vi gxojigis cxiujn liajn kontrauxulojn.
89:43 Vi returnis la trancxon de lia glavo,   Kaj ne subtenis lin en la milito.
89:44 Vi forigis lian brilon,   Kaj lian tronon Vi jxetis sur la teron.
89:45 Vi mallongigis la tagojn de lia juneco,   Vi kovris lin per honto.  Sela.
89:46 GXis kiam, ho Eternulo, Vi kasxos Vin sencxese  Kaj Via kolerego brulos kiel fajro?
89:47 Ho, rememoru, kia estas la dauxro de mia vivo,   Por kia vantajxo Vi kreis cxiujn homidojn.
89:48 Kiu homo vivas kaj neniam vidos morton,   Savos sian animon de la mano de SXeol?  Sela.
89:49 Kie estas Viaj antauxaj favorfaroj, mia Sinjoro,   Pri kiuj Vi jxuris al David per Via fideleco?
89:50 Rememoru, mia Sinjoro, la malhonoron de Viaj sklavoj,   Kiun mi portas en mia brusto de cxiuj multaj popoloj,
89:51 Kaj per kiu malhonoras Viaj malamikoj, ho Eternulo,   Per kiu ili malhonoras la pasxosignojn de Via sanktoleito.
89:52 Glorata estu la Eternulo eterne.   Amen, kaj Amen!
90:1 Pregxo de Moseo, homo de Dio. Mia Sinjoro, Vi estis por ni logxejo  De generacio al generacio.
90:2 Antaux ol la montoj naskigxis  Kaj Vi kreis la teron kaj la mondon,   Kaj de eterne gxis eterne, Vi estas Dio.
90:3 Vi venigas homon al polvo;   Kaj Vi diras:Revenu, homidoj.
90:4 CXar mil jaroj estas en Viaj okuloj  Kiel la hierauxa tago, kiu pasis,   Kaj kiel nokta gardoparto.
90:5 Vi forfluigas ilin torente, ili estas kiel songxo;   Matene ili renovigxas kiel herbo:
90:6 Matene gxi floras kaj gxermas,   Vespere gxi dehakigxas kaj sekigxas.
90:7 Jes, ni pereas de Via kolero,   Kaj de Via kolerego ni neniigxas.
90:8 Vi metis niajn malbonagojn antaux Vin,   Nian kasxitajxon antaux la lumon de Via vizagxo.
90:9 CXar cxiuj niaj tagoj pasis sub Via kolero,   Malaperis niaj jaroj, kiel sono.
90:10 La dauxro de nia vivo estas sepdek jaroj,   Kaj cxe forteco okdek jaroj;   Kaj ilia tuta majesto estas penado kaj suferado,   CXar gxi forkuras rapide kaj ni forflugas.
90:11 Kiu scias la forton de Via kolero,   Vian timindecon kaj Vian indignon?
90:12 Instruu nin kalkuli niajn tagojn,   Por ke ni akiru sagxan koron.
90:13 Returnu Vin, ho Eternulo! Kiel longe?   Kaj kompatu Viajn sklavojn.
90:14 Satigu nin matene per Via boneco;   Kaj ni kantos kaj gxojos en la dauxro de nia tuta vivo.
90:15 GXojigu nin tiel longe, kiel Vi nin premis,   Tiom da jaroj, kiom ni vidis mizeron.
90:16 Al Viaj sklavoj aperu Viaj faroj,   Kaj Via beleco al iliaj infanoj.
90:17 Kaj la favoro de la Eternulo, nia Dio, estu super ni;   Kaj la faron de niaj manoj fortikigu al ni,   Kaj fortikigu la faron de niaj manoj.
91:1 Kiu logxas sub la sxirmo de la Plejaltulo,   Tiu ripozas en la ombro de la Plejpotenculo.
91:2 Mi diras al la Eternulo:Mia rifugxejo kaj mia fortikajxo  Estas Dio, kiun mi fidas.
91:3 CXar Li savos vin de la reto de kaptisto,   De la pereiga pesto.
91:4 Per Siaj plumoj Li sxirmos vin,   Kaj sub Liaj flugiloj vi rifugxos;   Lia fideleco estas sxildo kaj kiraso.
91:5 Ne timu la teruron de nokto,   Nek sagon, kiu flugas tage,
91:6 Nek peston, kiu iras en mallumo,   Nek epidemion, kiu ekstermas tagmeze.
91:7 CXe via flanko falos milo,   Kaj dek miloj cxe via dekstra flanko;   Sed vin gxi ne tusxos.
91:8 Vi nur rigardos per viaj okuloj,   Kaj vi vidos la redonon al la malvirtuloj.
91:9 CXar Vi, ho Eternulo, estas mia defendo!   La Plejaltulon vi elektis kiel vian rifugxejon.
91:10 Ne trafos vin malbono,   Kaj frapo ne atingos vian tendon.
91:11 CXar al Siaj angxeloj Li ordonis pri vi,   Ke ili vin gardu sur cxiuj viaj vojoj.
91:12 Sur la manoj ili vin portos,   Por ke vi ne falpusxigxu sur sxtono per via piedo.
91:13 Sur leonon kaj aspidon vi pasxos,   Vi piedpremos leonidon kaj drakon.
91:14 CXar li ekamis Min, tial Mi lin savos;   Mi defendos lin, cxar li konas Mian nomon.
91:15 Li vokos Min, kaj Mi lin auxskultos;   Mi estos kun li en mizero;   Mi lin liberigos kaj honoratigos.
91:16 Mi satigos lin per longa vivo,   Kaj aperigos al li Mian helpon.
92:1 Psalmo-kanto por la tago sabata. Bone estas glori la Eternulon  Kaj prikanti Vian nomon, ho Plejaltulo;
92:2 Rakonti matene pri Via boneco  Kaj nokte pri Via fideleco,
92:3 Sur dekkorda instrumento kaj sur psaltero,   Per solenaj sonoj de harpo.
92:4 CXar Vi gxojigis min, ho Eternulo, per Viaj agoj;   La farojn de Viaj manoj mi prikantos.
92:5 Kiel grandaj estas Viaj faroj, ho Eternulo!   Tre profundaj estas Viaj pensoj.
92:6 Malklerulo ne scias,   Kaj malsagxulo tion ne komprenas.
92:7 Kiam malvirtuloj verdestas kiel herbo  Kaj cxiuj malbonaguloj floras,   Tio kondukas al ilia ekstermigxo por eterne.
92:8 Kaj Vi estas alta eterne, ho Eternulo.
92:9 CXar jen Viaj malamikoj, ho Eternulo,   Jen Viaj malamikoj pereas,   Diskuras cxiuj malbonaguloj.
92:10 Sed mian kornon Vi altigas kiel la kornon de bubalo;   Mi estas oleita per fresxa oleo.
92:11 Kaj mia okulo rigardas miajn malamikojn;   Pri la malbonaguloj, miaj kontrauxuloj, auxdas miaj oreloj.
92:12 Virtulo verdestas, kiel palmo,   Staras alte, kiel cedro sur Lebanon.
92:13 Plantitaj en la domo de la Eternulo,   Ili verdestas en la kortoj de nia Dio.
92:14 Ili floras ankoraux en la maljuneco,   Estas sukplenaj kaj fresxaj,
92:15 Por sciigi, ke la Eternulo estas justa,   Mia fortikajxo, kaj ne ekzistas en Li maljusteco.
93:1 La Eternulo regxas; Li estas vestita de majesto;   La Eternulo estas vestita kaj zonita de potenco;   Kaj fortikigita estas la mondo, ke gxi ne sxanceligxu.
93:2 De antikve estas fortika Via trono;   Vi estas de eterne.
93:3 Levas la riveroj, ho Eternulo, levas la riveroj sian vocxon,   Levas la riveroj sian bruon;
93:4 Pli ol la bruo de multego da akvo,   Ol la potencaj ondoj de la maro,   Potenca estas la Eternulo en la altajxo.
93:5 Viaj legxoj estas tre fidindaj;   Via domo estas ornamita de sankteco,   Ho Eternulo, por eterne.
94:1 Dio de vengxo, ho Eternulo,   Dio de vengxo, aperu!
94:2 Levigxu, Jugxanto de la tero;   Redonu la meritajxon al la fieruloj.
94:3 Kiel longe la malvirtuloj, ho Eternulo,   Kiel longe la malvirtuloj triumfos?
94:4 Ili estas malhumilaj, parolas arogantajxon;   Fanfaronas cxiuj malbonaguloj.
94:5 Vian popolon, ho Eternulo, ili premas,   Kaj Vian heredon ili turmentas.
94:6 Vidvinon kaj fremdulon ili mortigas,   Kaj orfojn ili bucxas.
94:7 Kaj ili diras:La Eternulo ne vidas,   Kaj la Dio de Jakob ne scias.
94:8 Komprenu, senprudentuloj en la popolo;   Kaj vi, malsagxuloj, kiam vi sagxigxos?
94:9 CXu ne auxdas Tiu, kiu arangxis orelon?   CXu ne vidas Tiu, kiu kreis okulon?
94:10 CXu ne punas la gxustiganto de la popoloj,   Kiu instruas al homo scion?
94:11 La Eternulo scias la pensojn de homo,   Ke ili estas vantaj.
94:12 Bone estas al la homo, kiun Vi, ho Eternulo, gxustigas,   Kaj al kiu Vi instruas Vian legxon,
94:13 Por trankviligi lin en la malbonaj tagoj,   GXis estos pretigita la foso por la malvirtulo.
94:14 CXar la Eternulo ne forpusxos Sian popolon,   Kaj Sian heredon Li ne forlasos.
94:15 CXar jugxo revenos al vero,   Kaj gxin sekvos cxiuj virtkoruloj.
94:16 Kiu helpas min kontraux malbonuloj?   Kiu staras apud mi kontraux malbonaguloj?
94:17 Se la Eternulo ne estus mia helpanto,   Mia animo preskaux kusxus jam silenta.
94:18 Kiam mi diris, ke mia piedo sxanceligxas,   Via boneco, ho Eternulo, min subtenis.
94:19 Kiam mi havas interne multe da maltrankvilaj pensoj,   Viaj konsoloj karesas mian animon.
94:20 CXu aligxos al Vi trono de maljusteco,   Kiu arangxas maljustajxon en la nomo de la legxo?
94:21 Ili sin armas kontraux la animo de virtulo,   Kaj sangon senkulpan ili akuzas.
94:22 Sed la Eternulo estos mia rifugxejo;   Kaj mia Dio estos la roko de mia sxirmo.
94:23 Kaj Li redonos al ili por iliaj malbonagoj,   Kaj por ilia malboneco Li ilin ekstermos;   Ilin ekstermos la Eternulo, nia Dio.
95:1 Venu, ni kantu al la Eternulo;   Ni gxoje kriu al la rifugxejo de nia helpo.
95:2 Ni venu antaux Lian vizagxon kun glorado,   Per psalmoj ni gxoje kriu al Li.
95:3 CXar granda Dio estas la Eternulo  Kaj granda Regxo super cxiuj dioj,
95:4 Kiu havas en Sia mano la profundajxojn de la tero,   Kaj al kiu apartenas la altajxoj de la montoj;
95:5 Al kiu apartenas la maro, kaj Li gxin faris,   Kaj la sekteron Liaj manoj kreis.
95:6 Venu, ni klinigxu, ni jxetu nin teren,   Ni genuu antaux la Eternulo, nia Kreinto.
95:7 CXar Li estas nia Dio,   Kaj ni estas la popolo de Lia pasxtejo kaj la sxafoj de Lia mano.   Hodiaux, se vi auxskultas Lian vocxon,
95:8 Ne obstinigu vian koron, kiel en Meriba,   Kiel en la tago de Masa en la dezerto,
95:9 Kiam viaj patroj Min incitis,   Esploris kaj vidis Mian faron.
95:10 Kvardek jarojn Mi indignis kontraux tiu generacio,   Kaj Mi diris:Ili estas popolo kun koro malgxusta,   Kaj ili ne volas koni Miajn vojojn;
95:11 Tial Mi jxuris en Mia kolero,   Ke ili ne venos en Mian ripozejon.
96:1 Kantu al la Eternulo novan kanton;   Kantu al la Eternulo la tuta tero.
96:2 Kantu al la Eternulo, gloru Lian nomon,   Proklamu de tago al tago Lian savon.
96:3 Rakontu inter la popoloj Lian gloron,   Inter cxiuj gentoj Liajn miraklojn.
96:4 CXar la Eternulo estas granda kaj tre glorinda,   Li estas timinda pli ol cxiuj dioj.
96:5 CXar cxiuj dioj de la popoloj estas nur idoloj;   Sed la Eternulo kreis la cxielon.
96:6 Gloro kaj majesto estas antaux Li,   Forto kaj beleco estas en Lia sanktejo.
96:7 Tributu al la Eternulo, familioj de la popoloj;   Tributu al la Eternulo gloron kaj potencon.
96:8 Tributu al la Eternulo la honoron de Lia nomo;   Alportu donacon kaj venu en Liajn kortojn.
96:9 Klinigxu al la Eternulo en sankta ornamo;   Tremu antaux Li la tuta tero.
96:10 Diru inter la popoloj:La Eternulo regxas,   Kaj fortikigita estas la mondo, ke gxi ne sxanceligxu;   Li jugxas la popolojn en justeco.
96:11 GXoju la cxielo, kaj estu gaja la tero,   Bruu la maro, kaj cxio, kio gxin plenigas.
96:12 GXoju la kampo, kaj cxio, kio estas sur gxi;   Tiam kantu cxiuj arboj de la arbaro
96:13 Antaux la Eternulo, cxar Li venas,   CXar Li venas, por jugxi la teron;   Li jugxos la mondon kun justeco  Kaj la popolojn kun Sia fideleco.
97:1 La Eternulo regxas; gxoju la tero;   Estu gajaj la multaj insuloj.
97:2 Nubo kaj mallumo estas cxirkaux Li;   Vero kaj justeco estas la fundamento de Lia trono.
97:3 Fajro iras antaux Li,   Kaj bruligas cxirkauxe Liajn malamikojn.
97:4 Liaj fulmoj lumigas la mondon;   La tero vidas, kaj tremas.
97:5 Montoj fandigxas kiel vakso antaux la vizagxo de la Eternulo,   Antaux la vizagxo de la Sinjoro de la tuta tero.
97:6 La cxielo rakontas Lian veron,   Kaj cxiuj popoloj vidas Lian gloron.
97:7 Hontigxu cxiuj, kiuj servas al idoloj,   Kiuj lauxdas sin pro diacxoj.   Klinigxu antaux Li cxiuj dioj.
97:8 Auxdis kaj ekgxojis Cion,   Kaj ektriumfis la filinoj de Jehuda  Pro Viaj jugxoj, ho Eternulo.
97:9 CXar Vi, ho Eternulo, estas Plejalta super la tuta tero,   Vi tre alte levigxis super cxiuj dioj.
97:10 Amantoj de la Eternulo, malamu malbonon.   Li gardas la animojn de Siaj fideluloj;   Li savos ilin de la mano de malvirtuloj.
97:11 Lumo versxigxas sur virtulon,   Kaj gxojo sur purkorulojn.
97:12 GXoju, virtuloj, pro la Eternulo,   Kaj gloru Lian sanktan nomon.
98:1 Psalmo. Kantu al la Eternulo novan kanton,   CXar miraklojn Li faris;   Helpis Lin Lia dekstra mano kaj Lia sankta brako.
98:2 La Eternulo aperigis Sian savon;   Antaux la okuloj de la popoloj Li malkasxis Sian justecon.
98:3 Li memoras Sian bonecon kaj Sian fidelecon al la domo de Izrael.   Vidis cxiuj finoj de la tero la helpon de nia Dio.
98:4 GXoje kriu al la Eternulo la tuta tero;   Kantu, gloru, kaj muziku.
98:5 Muziku al la Eternulo per harpo,   Per harpo kaj per sonoj de psalmo.
98:6 Per trumpetoj kaj per sono de korno  GXoje kriu antaux la Regxo, la Eternulo.
98:7 Bruu la maro, kaj cxio, kio gxin plenigas,   La mondo kaj gxiaj logxantoj.
98:8 La riveroj plauxdu per la manoj,   La montoj kune kantu gxoje,
98:9 Antaux la Eternulo, cxar Li venas, por jugxi la teron;   Li jugxos la mondon kun justeco kaj la popolojn kun vereco.
99:1 La Eternulo regxas, tremas la popoloj;   Li sidas sur keruboj, sxanceligxas la tero.
99:2 La Eternulo estas granda en Cion,   Kaj Li estas alte super cxiuj popoloj.
99:3 Oni gloru Vian grandan kaj timindan nomon:   Li estas sankta.
99:4 Kaj la forton de la regxo, kiu amas justecon,   Vi fortikigis en praveco;   Jugxon kaj justecon en Jakob Vi arangxis.
99:5 Altigu la Eternulon, nian Dion,   Kaj klinigxu antaux la benketo de Liaj piedoj:   Li estas sankta.
99:6 Moseo kaj Aaron estas inter Liaj pastroj,   Kaj Samuel estas inter tiuj, kiuj vokas Lian nomon;   Ili vokis al la Eternulo, kaj Li ilin auxskultis.
99:7 El nuba kolono Li parolis al ili;   Ili observis Liajn regulojn, kaj la legxon, kiun Li donis al ili.
99:8 Ho Eternulo, nia Dio, Vi ilin auxskultis;   Vi estis por ili Dio pardonanta, kvankam vengxanto por iliaj faroj.
99:9 Altigu la Eternulon, nian Dion,   Kaj klinigxu antaux Lia sankta monto;   CXar sankta estas la Eternulo, nia Dio.
100:1 Psalmo de dankado. GXoje kriu al la Eternulo la tuta tero!
100:2 Servu al la Eternulo kun gxojo,   Venu antaux Lian vizagxon kun kanto.
100:3 Sciu, ke la Eternulo estas Dio;   Li nin kreis, kaj al Li ni apartenas,   Lia popolo kaj sxafoj de Lia pasxtejo.
100:4 Eniru en Liajn pordegojn kun dankado,   En Liajn kortojn kun lauxdado.   Gloru Lin, benu Lian nomon;
100:5 CXar la Eternulo estas bona;   Lia favorkoreco estas eterna,   Kaj de generacio al generacio dauxras Lia fideleco.
101:1 Psalmo de David. Bonecon kaj justecon mi prikantos;   Al Vi, ho Eternulo, mi muzikos.
101:2 Mi penas iri prudente la vojon de pieco;   Kiam Vi venos al mi?   Mi iras kun pura koro interne de mia domo.
101:3 Mi ne metas antaux miajn okulojn malbonan aferon;   Mi malamas farojn de malfideleco,   Ili ne aligxas al mi.
101:4 Koro perversa forigxu de mi;   Malbonon mi ne volas koni.
101:5 Kiu sekrete kalumnias sian proksimulon, tiun mi ekstermos;   Kiu havas fieran okulon kaj malhumilan koron, tiun mi ne toleros.
101:6 Miaj okuloj restas turnataj al la fideluloj de la tero, ke ili sidu kun mi;   Kiu iras la vojon de pieco, tiu servu al mi.
101:7 Ne logxos interne de mia domo iu, kiu agas hipokrite;   Kiu diras malveron, tiu ne staros antaux miaj okuloj.
101:8 Fervore mi ekstermos cxiujn malvirtulojn de la lando,   Por elradikigi el la urbo de la Eternulo cxiujn krimulojn.
102:1 Pregxo de mizerulo, kiam li perdas la fortojn kaj elversxas antaux la Eternulo sian malgxojon. Ho Eternulo, auxskultu mian pregxon;   Kaj mia krio venu al Vi.
102:2 Ne kasxu antaux mi Vian vizagxon en la tago de mia suferado;   Klinu al mi Vian orelon;   En la tago, kiam mi vokas, rapide auxskultu min.
102:3 CXar pasis kiel fumo miaj tagoj,   Kaj miaj ostoj cxirkauxbrulis kiel en forno.
102:4 Falcxigxis kiel herbo kaj sekigxis mia koro,   CXar mi forgesis mangxi mian panon.
102:5 De la vocxo de mia plorado  Algluigxis miaj ostoj al mia karno.
102:6 Mi similigxis al pelikano en la dezerto,   Mi farigxis kiel noktuo en ruinoj.
102:7 Mi ne dormas,   Kaj mi estas kiel birdo solulo sur tegmento.
102:8 CXiutage insultas min miaj malamikoj,   Miaj mokantoj jxuras per mi.
102:9 CXar cindron mi mangxis kiel panon,   Kaj mian trinkajxon mi miksis kun larmoj,
102:10 Kauxze de Via kolero kaj indigno;   CXar Vi min levis kaj jxetis.
102:11 Miaj tagoj malaperas kiel ombro,   Kaj mi sekigxas kiel herbo.
102:12 Sed Vi, ho Eternulo, restas eterne;   Kaj la memoro pri Vi restas de generacio al generacio.
102:13 Vi levigxos, Vi korfavoros Cionon;   CXar estas tempo por gxin kompati, cxar venis la tempo.
102:14 CXar Viaj sklavoj ekamis gxiajn sxtonojn,   CXarma estas por ili gxia polvo.
102:15 Kaj ektimos popoloj la nomon de la Eternulo,   Kaj cxiuj regxoj de la tero Vian gloron.
102:16 CXar la Eternulo rekonstruis Cionon,   Kaj aperis en Sia gloro.
102:17 Li Sin turnis al la pregxo de la forlasitoj,   Kaj ne forpusxis ilian petegon.
102:18 CXi tio estos skribita por estontaj generacioj;   Kaj rekreita popolo gloros la Eternulon.
102:19 CXar Li rigardis malsupren el Sia sankta altajxo,   El la cxielo la Eternulo direktis rigardon al la tero,
102:20 Por auxdi la gxemon de malliberulo,   Por liberigi la kondamnitajn al morto;
102:21 Por ke oni rakontu en Cion pri la nomo de la Eternulo  Kaj en Jerusalem pri Lia gloro,
102:22 Kiam kolektigxos kune la popoloj kaj regnoj,   Por servi al la Eternulo.
102:23 Li lacigis en la vojo miajn fortojn,   Li mallongigis miajn tagojn.
102:24 Mi diras:Ho mia Dio, ne forprenu min en la mezo de miaj tagoj,   Vi, kies jaroj estas de generacio al generacio.
102:25 En antikveco Vi fondis la teron;   Kaj la cxielo estas la faro de Viaj manoj.
102:26 Ili pereos, sed Vi restos;   Kaj cxiuj ili eluzigxos kiel vesto,   Kiel veston Vi ilin sxangxos, kaj ili sxangxigxos.
102:27 Sed Vi restas la sama,   Kaj Viaj jaroj ne finigxos.
102:28 La filoj de Viaj sklavoj restos,   Kaj ilia semo fortikigxos antaux Vi.
103:1 De David. Benu, ho mia animo, la Eternulon,   Kaj mia tuta internajxo Lian sanktan nomon.
103:2 Benu, ho mia animo, la Eternulon,   Kaj ne forgesu cxiujn Liajn bonfarojn.
103:3 Li pardonas cxiujn viajn pekojn,   Li sanigas cxiujn viajn malsanojn;
103:4 Li savas de la tombo vian vivon,   Li kronas vin per boneco kaj favorkoreco;
103:5 Li satigas per bonajxoj vian maljunan agxon,   Ke via juneco renovigxas kiel cxe aglo.
103:6 La Eternulo faras justecon kaj jugxon al cxiuj prematoj.
103:7 Li sciigis Siajn vojojn al Moseo,   Siajn farojn al la Izraelidoj.
103:8 Favorkora kaj kompatema estas la Eternulo,   Longetolerema kaj tre bona.
103:9 Ne eterne Li indignas,   Kaj ne por cxiam Li koleras.
103:10 Ne laux niaj pekoj Li agis kun ni,   Kaj ne laux niaj krimoj Li redonis al ni.
103:11 CXar kiel alte estas la cxielo super la tero,   Tiel granda estas Lia boneco por tiuj, kiuj Lin timas.
103:12 Kiel malproksime estas la oriento de la okcidento,   Tiel Li malproksimigis de ni niajn pekojn.
103:13 Kiel patro korfavoras filojn,   Tiel la Eternulo korfavoras tiujn, kiuj Lin timas.
103:14 CXar Li scias nian esencon;   Li memoras, ke ni estas polvo.
103:15 La tagoj de homo estas kiel herbo;   Kiel floro de kampo, tiel li floras.
103:16 Pasas super gxi vento, kaj gxi jam ne ekzistas;   Kaj gxia loko gxin jam ne rekonas.
103:17 Sed la boneco de la Eternulo dauxras eterne al tiuj, kiuj Lin timas,   Kaj Lia bonfaremeco iras gxis la pranepoj,
103:18 Kiuj observas Lian interligon  Kaj memoras Liajn ordonojn por ilin plenumi.
103:19 La Eternulo starigis en la cxielo Sian tronon;   Kaj Lia regxeco regas cxion.
103:20 Benu la Eternulon Liaj angxeloj, potencaj per sia forto,   Kiuj plenumas Lian vorton,   Por ke oni obeu la vocxon de Lia vorto.
103:21 Benu la Eternulon cxiuj Liaj cxirkauxantoj,   Liaj servantoj, kiuj plenumas Lian volon.
103:22 Benu la Eternulon cxiuj Liaj kreitajxoj,   En cxiuj lokoj de Lia regado.   Benu, ho mia animo, la Eternulon.
104:1 Benu, ho mia animo, la Eternulon.   Ho Eternulo, mia Dio, Vi estas tre granda,   De majesto kaj beleco Vi estas vestita;
104:2 Vi, kiu estas cxirkauxkovrita de lumo kiel de vesto,   Kiu sternas la cxielon kiel tapisxon;
104:3 Kiu arangxas sur la akvo Siajn cxambrojn,   Kiu faras la nubojn Lia veturilo;   Kiu iras sur la flugiloj de la vento;
104:4 Kiu faras la ventojn Liaj senditoj,   Flamantan fajron Liaj servantoj;
104:5 Kiu fondis la teron sur gxiaj fundamentoj,   Ke gxi neniam sxanceligxos.
104:6 La abismon Vi kovris kiel per vesto,   Sur la montoj staras akvo;
104:7 De Via minaco gxi kuras,   De la vocxo de Via tondro gxi forrapidas.
104:8 GXi levigxas sur montojn, mallevigxas sur valojn,   Al tiu loko, kiun Vi destinis por gxi.
104:9 Vi faris limon, kiun gxi ne superpasxos,   Por ke gxi ne revenu por kovri la teron.
104:10 Vi sendas fontojn al la riveroj,   Kiuj iras inter montoj;
104:11 Ili trinkigas cxiujn kampajn bestojn;   Sovagxaj azenoj kvietigas sian soifon.
104:12 Apud ili logxas la birdoj cxielaj,   El inter la brancxoj ili sonigas sian vocxon.
104:13 Vi trinkigas la montojn el Viaj cxambroj;   Per la produktoj de Viaj faroj satigxas la tero.
104:14 Vi kreskigas herbon por la bruto,   Kaj verdajxon, kiu servas al la homo,   Por elirigi panon el la tero.
104:15 Kaj la vino gajigas la koron de la homo,   La vizagxo brilas de la oleo,   Kaj la pano fortikigas la koron de la homo.
104:16 Satigxas la arboj de la Eternulo,   La cedroj de Lebanon, kiujn Li plantis;
104:17 Kaj tie nestas birdoj;   Cikonio havas sian logxejon sur abioj;
104:18 La altaj montoj estas por la ibeksoj,   La rokoj estas rifugxejo por la hirakoj.
104:19 Li arangxis la lunon laux la partoj de tempo;   La suno scias sian subiron.
104:20 Vi sendas mallumon, kaj farigxas nokto,   Dum kiu vagas cxiuj arbaraj bestoj;
104:21 La leonidoj krias pri rabakiro,   Por peti de Dio sian mangxajxon.
104:22 Kiam levigxas la suno,   Ili sin kasxas kaj kusxigxas en siaj logxejoj.
104:23 Eliras homo por sia okupigxo,   Por sia laboro gxis la vespero.
104:24 Kiel multaj estas Viaj faroj, ho Eternulo!   CXion Vi faris kun sagxo;   La tero estas plena de Viaj faritajxoj.
104:25 Jen la maro, granda kaj vasta:   Tie estas rampajxoj sennombraj,   Bestoj malgrandaj kaj grandaj;
104:26 Tie iras sxipoj;   Tie estas la levjatano, kiun Vi kreis, ke gxi tie ludu.
104:27 CXiuj ili atendas de Vi,   Ke Vi donu al ili mangxon en gxia tempo.
104:28 Vi donas al ili, ili kolektas;   Vi malfermas Vian manon, kaj ili satigxas de bonajxo.
104:29 Vi kasxas Vian vizagxon, tiam ili ektimas;   Vi forprenas ilian spiriton,   Tiam ili mortas kaj revenas al sia polvo.
104:30 Vi sendas Vian spiriton, tiam ili kreigxas;   Kaj Vi renovigas la vizagxon de la tero.
104:31 Gloro al la Eternulo estu eterne;   La Eternulo gxoju pri Siaj faritajxoj.
104:32 Li ekrigardas la teron, kaj gxi tremas;   Li ektusxas la montojn, kaj ili fumigxas.
104:33 Mi kantados al la Eternulo, dum mi vivos;   Mi muzikados al mia Dio, dum mi estos.
104:34 Agrabla estu al Li mia meditado;   Mi gxojos pri la Eternulo.
104:35 Malaperu pekuloj de sur la tero,   Kaj malvirtuloj ne plu ekzistu.   Benu, ho mia animo, la Eternulon.   Haleluja!
105:1 Gloru la Eternulon, voku Lian nomon;   Sciigu inter la popoloj Liajn farojn.
105:2 Kantu al Li, muziku al Li;   Parolu pri cxiuj Liaj mirakloj.
105:3 Lauxdu Lian sanktan nomon;   GXoju la koro de tiuj, kiuj sercxas la Eternulon.
105:4 Turnu vin al la Eternulo kaj al Lia potenco;   Sercxu cxiam Lian vizagxon.
105:5 Memoru Liajn miraklojn, kiujn Li faris,   Liajn signomiraklojn kaj la jugxojn de Lia busxo;
105:6 Vi, semo de Abraham, Lia sklavo,   Filoj de Jakob, Liaj elektitoj.
105:7 Li estas la Eternulo, nia Dio;   Sur la tuta tero estas Liaj jugxoj.
105:8 Li memoras eterne Sian interligon,   La vorton, kiun Li testamentis por mil generacioj,
105:9 Kiun Li interkonsentis kun Abraham  Kaj jxuris al Isaak.
105:10 Li metis gxin por Jakob kiel legxon,   Por Izrael kiel eternan interligon,
105:11 Dirante:Al vi Mi donos la landon Kanaanan  Kiel vian parton heredan.
105:12 Kiam ili estis malgrandnombraj,   Malmultaj, kaj fremduloj en gxi,
105:13 Kaj ili iradis de popolo al popolo,   El unu regno al alia gento,
105:14 Tiam Li al neniu permesis premi ilin,   Kaj Li punis pro ili regxojn, dirante:
105:15 Ne tusxu Miajn sanktoleitojn,   Kaj al Miaj profetoj ne faru malbonon.
105:16 Kaj Li sendis malsaton en la landon,   Rompis cxion, kio portis panon.
105:17 Li sendis antaux ili homon:   Jozef estis vendita kiel sklavo.
105:18 Oni enpremis liajn piedojn en katenojn,   Fero sxargxis lian korpon,
105:19 GXis la tempo, kiam venis Lia vorto;   La parolo de la Eternulo lin elprovis.
105:20 Regxo sendis kaj malligis lin,   Reganto super popoloj liberigis lin;
105:21 Li faris lin sinjoro super lia domo  Kaj reganto super lia tuta havo,
105:22 Ke li submetu al si liajn eminentulojn  Kaj sagxigu liajn maljunulojn.
105:23 Kaj Izrael venis en Egiptujon,   Kaj Jakob enmigris en la landon de HXam.
105:24 Kaj Li tre kreskigis Sian popolon,   Kaj faris gxin pli forta ol gxiaj malamikoj.
105:25 Li malgxustigis ilian koron,   Ke ili ekmalamis Lian popolon, ekruzis kontraux Liaj sklavoj.
105:26 Li sendis Moseon, Sian sklavon,   Kaj Aaronon, kiun Li elektis.
105:27 Ili faris inter ili Liajn pruvosignojn  Kaj miraklojn en la lando de HXam.
105:28 Li sendis mallumon kaj mallumigis;   Kaj ili ne atentis Liajn vortojn.
105:29 Li sxangxis ilian akvon en sangon,   Kaj senvivigis iliajn fisxojn.
105:30 Ilia tero eksvarmigis ranojn,   En la cxambroj de iliaj regxoj.
105:31 Li diris, kaj venis fiinsektoj,   Pedikoj en cxiuj iliaj regionoj.
105:32 Antataux pluvo Li donis al ili hajlon,   Flamantan fajron en ilia lando.
105:33 Li batis iliajn vinbertrunkojn kaj iliajn figarbojn,   Kaj rompis la arbojn en iliaj limoj.
105:34 Li diris, kaj venis akridoj kaj skaraboj sennombraj
105:35 Kaj formangxis la tutan herbon en ilia lando  Kaj formangxis la produktojn de ilia tero.
105:36 Kaj Li mortigis cxiujn unuenaskitojn en ilia lando,   La komencajxojn de cxiuj iliaj fortoj.
105:37 Sed ilin Li elkondukis kun argxento kaj oro,   Kaj en iliaj triboj estis neniu kadukulo.
105:38 GXojis Egiptujo, kiam ili eliris,   CXar atakis gxin timo antaux ili.
105:39 Li etendis nubon, kiel kovron;   Kaj fajron, por ke gxi lumu en la nokto.
105:40 Ili petis, kaj Li sendis koturnojn,   Kaj per pano cxiela Li ilin satigis.
105:41 Li malfermis rokon,   Kaj ekfluis akvo kaj ekiris kiel rivero en la dezerto.
105:42 CXar Li memoris Sian sanktan vorton  Al Abraham, Sia sklavo.
105:43 Kaj Li elkondukis Sian popolon en gxojo,   Siajn elektitojn kun kantado.
105:44 Kaj Li donis al ili la landojn de popoloj,   Kaj la laboron de gentoj ili heredis;
105:45 Por ke ili plenumu Liajn legxojn  Kaj konservu Liajn instruojn.   Haleluja!
106:1 Haleluja!   Gloru la Eternulon, cxar Li estas bona;   CXar eterna estas Lia boneco.
106:2 Kiu eldiros la potencon de la Eternulo,   Auxdigos Lian tutan gloron?
106:3 Bone estas al tiuj, kiuj observas justecon,   Kiuj agas bone en cxiu tempo.
106:4 Memoru min, ho Eternulo, pro favoro al Via popolo;   Sendu al mi Vian savon,
106:5 Por ke mi vidu la bonstaton de Viaj elektitoj,   Por ke mi gxoju kun la gxojo de Via popolo,   Por ke mi triumfu kun Via heredo.
106:6 Ni pekis kune kun niaj patroj,   Ni malbonagis, ni malvirtis.
106:7 Niaj patroj en Egiptujo ne komprenis Viajn miraklojn,   Ne memoris Vian grandan bonecon;   Kaj ili ribelis apud la maro, apud la Rugxa Maro.
106:8 Sed Li savis ilin pro Sia nomo,   Por montri Sian potencon.
106:9 Kaj Li ekkriis al la Rugxa Maro, kaj gxi elsekigxis;   Kaj Li kondukis ilin tra la abismoj, kiel tra la dezerto.
106:10 Kaj Li savis ilin el la mano de la malamanto,   Kaj Li liberigis ilin en la mano de la malamiko.
106:11 Kaj la akvo kovris iliajn kontrauxulojn;   Ecx unu el ili ne restis.
106:12 Tiam ili ekkredis al Liaj vortoj,   Ili ekkantis Lian gloron.
106:13 Sed baldaux ili forgesis Liajn farojn,   Ili ne fidis Lian konsilon.
106:14 Ili fordonis sin al siaj kapricoj en la dezerto,   Kaj ili incitis Dion en la stepo.
106:15 Kaj Li plenumis ilian deziron,   Sed Li sendis pereon al iliaj animoj.
106:16 Ili enviis Moseon en la tendaro,   Aaronon, sanktulon de la Eternulo.
106:17 Malfermigxis la tero kaj englutis Datanon,   Kaj kovris la anaron de Abiram.
106:18 Kaj ekbrulis fajro en ilia anaro,   Flamo forbruligis la malvirtulojn.
106:19 Ili faris bovidon cxe HXoreb,   Kaj adorklinigxis antaux fandajxo.
106:20 Ili sxangxis sian honoron  En bildon de bovo, kiu mangxas herbon.
106:21 Ili forgesis Dion, sian savanton,   Kiu faris grandajn farojn en Egiptujo,
106:22 Miraklojn en la lando de HXam,   Timindajxojn apud la Rugxa Maro.
106:23 Kaj Li decidis ekstermi ilin;   Sed Moseo, Lia elektito, starigxis antaux Li cxe la fendo,   Por forklini Lian koleregon, ke Li ilin ne ekstermu.
106:24 Kaj ili malsxatis la dezirindan landon,   Ili ne kredis al Lia vorto.
106:25 Ili murmuris en siaj tendoj,   Kaj ne auxskultis la vocxon de la Eternulo.
106:26 Tial Li jxuris al ili per levo de Sia mano,   Por faligi ilin en la dezerto,
106:27 Kaj por disfaligi ilian semon inter la popoloj,   Kaj disjxeti ilin en la landojn.
106:28 Kaj ili aligxis al Baal-Peor,   Kaj mangxis oferricevojn de malvivuloj.
106:29 Kaj ili kolerigis Lin per siaj faroj;   Kaj disvastigxis inter ili epidemio.
106:30 Kaj starigxis Pinehxas kaj arangxis jugxon;   Kaj la epidemio haltis.
106:31 Kaj tio estas kalkulita al li kiel bonfaro,   Por cxiuj generacioj kaj eterne.
106:32 Kaj ili kolerigis Lin cxe la akvo de Meriba,   Kaj pro ili farigxis malbono al Moseo;
106:33 CXar ili maldolcxigis lian spiriton,   Kaj li eldiris ion nepripensitan per sia busxo.
106:34 Ili ne ekstermis la popolojn,   Pri kiuj diris al ili la Eternulo;
106:35 Sed ili miksigxis kun la popoloj  Kaj lernis iliajn farojn;
106:36 Ili servis al iliaj idoloj,   Kaj cxi tiuj farigxis reto por ili.
106:37 Kaj ili oferdonis siajn filojn kaj filinojn al demonoj;
106:38 Kaj ili versxis senkulpan sangon, la sangon de siaj filoj kaj filinoj,   Kiujn ili oferportis al la Kanaanaj idoloj;   Kaj la tero malpurigxis de sango.
106:39 Kaj ili malpurigxis per siaj faroj,   Kaj malcxastigxis per siaj agoj.
106:40 Kaj ekflamis la kolero de la Eternulo kontraux Lia popolo,   Kaj Li abomenis Sian heredon;
106:41 Kaj Li donis ilin en la manojn de idolanoj,   Kaj iliaj malamantoj ekregis super ili.
106:42 Kaj premis ilin iliaj malamikoj,   Kaj sub la manoj de cxi tiuj ili humiligxis.
106:43 Multajn fojojn Li ilin savis;   Sed ili ribeladis per siaj entreprenoj,   Kaj ili senfortigxis pro sia krimeco.
106:44 Sed Li ekrigardis ilian suferon,   Kiam Li auxdis ilian kriadon;
106:45 Kaj Li rememoris Sian interligon kun ili,   Kaj Li ekbedauxris laux Sia granda favorkoreco;
106:46 Kaj Li aperigis kompaton por ili  CXe cxiuj iliaj malliberigintoj.
106:47 Savu nin, ho Eternulo, nia Dio,   Kaj kolektu nin el inter la popoloj,   Por glori Vian sanktan nomon,   Por triumfi pro Via gloro.
106:48 Glorata estu la Eternulo, Dio de Izrael, de eterne gxis eterne.   Kaj la tuta popolo diru:Amen.   Haleluja!
107:1 Gloru la Eternulon, cxar Li estas bona;   CXar eterna estas Lia boneco:
107:2 Diru la liberigitoj de la Eternulo,   Kiujn Li liberigis el la mano de malamiko,
107:3 Kiujn Li kolektis el la landoj,   De oriento kaj okcidento,   De nordo kaj de la maro.
107:4 Ili vagis en la dezerto, laux vojo senviva,   Urbon logxatan ili ne trovis;
107:5 Ili malsatis kaj soifis,   Ilia animo en ili senfortigxis.
107:6 Sed ili ekkriis al la Eternulo en sia sufero,   Kaj Li liberigis ilin el ilia mizero.
107:7 Kaj Li kondukis ilin laux gxusta vojo,   Ke ili venu al urbo logxata.
107:8 Ili gloru la Eternulon por Lia boneco,   Kaj por Liaj mirakloj antaux la homidoj.
107:9 CXar Li satigis animon soifantan,   Kaj animon malsatan Li plenigis per bonajxo.
107:10 Ili sidis en mallumo kaj en ombro de morto,   Katenitaj de mizero kaj fero;
107:11 CXar ili malobeis la vortojn de Dio  Kaj malsxatis la decidon de la Plejaltulo.
107:12 Kaj Li frapis ilian koron per sufero;   Ili falis, kaj neniu helpis.
107:13 Sed ili ekkriis al la Eternulo en sia sufero,   Kaj Li liberigis ilin el ilia mizero.
107:14 Li eligis ilin el mallumo kaj ombro de morto,   Kaj iliajn ligilojn Li dissxiris.
107:15 Ili gloru la Eternulon por Lia boneco,   Kaj por Liaj mirakloj antaux la homidoj.
107:16 CXar Li rompis kuprajn pordojn,   Kaj disbatis ferajn riglilojn.
107:17 La malsagxuloj suferis pro siaj pekaj vojoj  Kaj pro siaj krimoj;
107:18 CXiujn mangxojn abomenis ilia animo,   Kaj ili atingis la pordegon de la morto.
107:19 Sed ili ekkriis al la Eternulo en sia sufero,   Kaj Li liberigis ilin el ilia mizero.
107:20 Li sendis Sian vorton,   Kaj Li sanigis ilin kaj savis ilin de la tombo.
107:21 Ili gloru la Eternulon por Lia boneco,   Kaj por Liaj mirakloj antaux la homidoj.
107:22 Kaj ili oferdonu dankajn oferojn,   Kaj rakontu Liajn farojn kun kantado.
107:23 Kiuj veturas per sxipoj sur la maro,   Kiuj komercas sur grandaj akvoj,
107:24 Tiuj vidis la farojn de la Eternulo  Kaj Liajn miraklojn en la profundo.
107:25 Li diris, kaj aperis granda ventego  Kaj alte levis gxiajn ondojn:
107:26 Ili levigxas gxis la cxielo, mallevigxas en la abismojn;   Ilia animo konsumigxas de sufero;
107:27 Ili iras cxirkauxe kaj sxanceligxas kiel ebriulo,   Kaj ilia tuta sagxeco malaperas.
107:28 Sed ili ekkriis al la Eternulo en sia sufero,   Kaj Li eligis ilin el ilia mizero.
107:29 Li kvietigis la ventegon,   Kaj gxiaj ondoj silentigxis.
107:30 Kaj ili ekgxojis, kiam farigxis silente;   Kaj Li alkondukis ilin al la dezirata haveno.
107:31 Ili gloru la Eternulon por Lia boneco,   Kaj por Liaj mirakloj antaux la homidoj.
107:32 Kaj ili altigu Lin en popola kunveno,   Kaj en kunsido de plejagxuloj ili Lin lauxdu.
107:33 Li sxangxas riverojn en dezerton,   Kaj fontojn de akvo en sekajxon;
107:34 Fruktoportan teron en salan dezerton,   Pro la malboneco de gxiaj logxantoj.
107:35 Li sxangxas dezerton en lagon,   Kaj sekan teron en fontojn de akvo;
107:36 Kaj Li logxigas tie malsatulojn,   Kaj ili konstruas urbon logxatan.
107:37 Kaj ili prisemas kampojn,   Plantas vinberujojn, kaj ricevas fruktojn.
107:38 Kaj Li ilin benas, kaj ili tre multigxas,   Kaj brutoj ne mankas al ili.
107:39 Kaj kiam ili estas tre malmultaj kaj malfortaj  Pro la premanta malbono kaj mizero,
107:40 Li versxas honton sur eminentulojn,   Kaj erarvagigas ilin en dezerto senvoja.
107:41 Malricxulon Li altigas el mizero,   Kaj kreas familiojn kiel sxafojn.
107:42 La virtuloj tion vidas, kaj gxojas;   Kaj cxia malboneco fermas sian busxon.
107:43 Kiu estas sagxa, tiu tion observu,   Kaj oni komprenu la favorajxojn de la Eternulo.
108:1 Kanto. Psalmo de David. Fortika estas mia koro, ho Dio;   Mi kantos kaj gloros kun mia honoro.
108:2 Vekigxu, psaltero kaj harpo;   Mi vekos la matenan cxielrugxon.
108:3 Mi gloros Vin, ho Eternulo, inter la popoloj;   Kaj mi prikantos Vin inter la gentoj.
108:4 CXar granda gxis super la cxielo estas Via boneco,   Kaj gxis la nuboj estas Via vero.
108:5 Altigxu super la cxielo, ho Dio;   Kaj Via gloro estu super la tuta tero.
108:6 Por ke liberigxu viaj amatoj,   Helpu per Via dekstra mano, kaj auxskultu min.
108:7 Dio diris en Sia sanktejo:Mi triumfos;   Mi dividos SXehxemon, kaj la valon Sukot Mi mezuros.
108:8 Al Mi apartenas Gilead, al Mi apartenas Manase;   Efraim estas la forto de Mia kapo,   Jehuda estas Mia sceptro.
108:9 Moab estas Mia lavopelvo;   Sur Edomon Mi jxetos Mian sxuon;   Super Filisxtujo Mi triumfe krios.
108:10 Kiu enkondukos min en fortikigitan urbon?   Kiu alkondukos min gxis Edom?
108:11 CXu ne Vi, ho Dio, forlasis nin?   Vi ne eliras, ho Dio, kun niaj militistaroj.
108:12 Donu al ni helpon kontraux la malamiko;   Vanta estas helpo de homo.
108:13 Kun Dio ni faros heroajxojn;   Kaj Li dispremos niajn malamikojn.
109:1 Al la hxorestro. Psalmo de David. Ho Dio, mia gloro, ne silentu.
109:2 CXar busxon malvirtan kaj busxon malican ili malfermis kontraux mi,   Ili parolas kun mi per mensogema lango.
109:3 Per vortoj de malamo ili min cxirkauxis,   Kaj ili militas kontraux mi sen mia kulpo.
109:4 Por mia amo ili min malamas;   Sed mi pregxas.
109:5 Ili pagas al mi malbonon por bono  Kaj malamon por mia amo.
109:6 Metu malvirtulon super lin;   Kaj kontrauxulo starigxu cxe lia dekstra mano.
109:7 Kiam li estos jugxata, li eliru kulpa;   Kaj lia pregxo estu peko.
109:8 Liaj tagoj estu malmultaj;   Lian oficon ricevu alia.
109:9 Liaj infanoj estu orfoj,   Kaj lia edzino estu vidvino.
109:10 Liaj infanoj vagadu,   Kaj ili petu kaj sercxu apud siaj ruinoj.
109:11 Kreditoro forprenu cxion, kion li havas;   Kaj fremduloj disrabu lian laboron.
109:12 Neniu faru al li ion bonan;   Kaj ne trovigxu kompatanto por liaj orfoj.
109:13 Lia idaro estu kondamnita al ekstermo;   En la dua generacio elvisxigxu ilia nomo.
109:14 La malbonago de liaj patroj rememorigxu al la Eternulo,   Kaj la peko de lia patrino ne elvisxigxu.
109:15 Ili estu cxiam antaux la Eternulo,   Kaj Li ekstermu la memoron pri ili de sur la tero.
109:16 Pro tio, ke li ne memoris fari bonfarojn,   Kaj ke li persekutis mizerulon kaj malricxulon kaj korsuferanton,   Por lin mortigi.
109:17 Li amis malbenon, kaj gxi venis sur lin;   Li ne volis benon, kaj gxi malproksimigxis de li.
109:18 Li metis sur sin malbenon, kiel veston;   Kaj gxi penetris en lian internon, kiel akvo,   Kaj en liajn ostojn, kiel oleo.
109:19 GXi estu por li kiel vesto, per kiu li sin kovras,   Kaj kiel zono, kiun li cxiam portas cxirkaux si.
109:20 Tia estas de la Eternulo la agado kontraux miaj kontrauxuloj,   Kaj kontraux tiuj, kiuj parolas malbonon kontraux mia animo.
109:21 Kaj Vi, ho Eternulo, mia Sinjoro, agu kun mi pro Via nomo;   CXar bona estas Via favorkoreco, savu min.
109:22 CXar mi estas malricxulo kaj mizerulo,   Kaj mia koro estas rompita en mia interno.
109:23 Kiel ombro longigxanta mi malaperas;   Oni forskuas min kiel akridon.
109:24 Miaj genuoj senfortigxis de fastado,   Kaj mia karno perdis la grason.
109:25 Kaj mi farigxis mokatajxo por ili;   Kiam ili vidas min, ili balancas sian kapon.
109:26 Helpu min, ho Eternulo, mia Dio;   Savu min laux Via boneco.
109:27 Kaj oni sciu, ke tio estas Via mano;   Ke Vi, ho Eternulo, tion faris.
109:28 Ili malbenas, sed Vi benu;   Ili levigxis, sed ili estos hontigitaj, kaj Via sklavo gxojos.
109:29 Miaj kontrauxuloj kovrigxu per malhonoro,   Kaj ili envolvigxu en sian honton kiel en veston.
109:30 Mi forte gloros la Eternulon per mia busxo,   Kaj meze de multaj homoj mi Lin lauxdos.
109:31 CXar Li staras cxe la dekstra flanko de malricxulo,   Por savi lin de tiuj, kiuj jugxas lian animon.
110:1 Psalmo de David. La Eternulo diris al mia sinjoro:Sidu dekstre de Mi,   GXis Mi faros viajn malamikojn benketo por viaj piedoj.
110:2 La sceptron de via potenco la Eternulo sendos el Cion:   Regu inter viaj malamikoj.
110:3 En la tago de via potenco via popolo volonte sin donas al vi en sankta ornamo.   De la komenco de matenrugxo aligxas al vi la roso de via junularo.
110:4 La Eternulo jxuris, kaj ne pentos;   Vi estas pastro por cxiam,   Laux la maniero de Melkicedek.
110:5 La Sinjoro cxe via dekstra flanko  Frapas regxojn en la tago de Sia kolero.
110:6 Li jugxos inter la popoloj, inter plene da kadavroj;   Li frakasos la cxefon de granda lando.
110:7 Li trinkos el rivero sur la vojo;   Tial li levos la kapon.
111:1 Haleluja!   Mi gloras la Eternulon per mia tuta koro,   En rondo de piuloj kaj en kunveno.
111:2 Grandaj estas la faroj de la Eternulo,   Sercxataj de cxiuj, kiuj ilin amas.
111:3 Bela kaj majesta estas Lia verko,   Kaj Lia justeco restas eterne.
111:4 Memorindaj Li faris Siajn miraklojn;   Kompatema kaj favorkora estas la Eternulo.
111:5 Li donas mangxon al tiuj, kiuj Lin timas;   Li memoras eterne Sian interligon.
111:6 La potencon de Siaj fortoj Li aperigis al Sia popolo,   Doninte al ili la heredon de gentoj.
111:7 La faroj de Liaj manoj estas vero kaj justeco;   Perfektaj estas cxiuj Liaj ordonoj;
111:8 Ili estas fortikaj por eterne,   Faritaj per vero kaj honesto.
111:9 Liberigon Li sendis al Sia popolo;   Li arangxis por cxiam Sian interligon.   Sankta kaj respektinda estas Lia nomo.
111:10 Komenco de sagxeco estas timo antaux la Eternulo;   Bonan prudenton havas cxiuj plenumantoj.   Lia gloro restas eterne.
112:1 Haleluja!   Bone estas al la homo, kiu timas la Eternulon  Kaj tre amas Liajn ordonojn.
112:2 Forta sur la tero estos lia semo;   La gento de virtuloj estos benita.
112:3 Bonstato kaj ricxeco estas en lia domo;   Kaj lia justeco restas eterne.
112:4 En mallumo levigxas lumo por la virtulo.   Li estas kompatema, favorkora, kaj justa.
112:5 Bone estas al la homo, kiu kompatas kaj pruntedonas,   Kiu pesas siajn farojn per justeco.
112:6 CXar neniam li falos;   Virtulo estos memorata eterne.
112:7 Malbonan famon li ne timos;   Fortika estas lia koro, gxi fidas la Eternulon.
112:8 Sensxanceligxa estas lia koro;   Li ne timas, gxis li vidas la pereon de siaj malamikoj.
112:9 Li sxutas kaj donas al la malricxuloj;   Lia justeco restas eterne,   Lia korno altigxos en honoro.
112:10 La malvirtulo vidas kaj cxagrenigxas,   Kunfrapas la dentojn kaj konsumigxas.   La deziro de malvirtuloj pereos.
113:1 Haleluja!   Gloru, sklavoj de la Eternulo,   Gloru la nomon de la Eternulo.
113:2 La nomo de la Eternulo estu benata  De nun kaj eterne.
113:3 De la levigxejo de la suno gxis gxia mallevigxejo  Estas glorata la nomo de la Eternulo.
113:4 Alte super cxiuj popoloj estas la Eternulo;   Super la cxielo estas Lia gloro.
113:5 Kiu estas kiel la Eternulo, nia Dio,   Kiu sidas alte,
113:6 Kiu klinigxas por rigardi  La cxielon kaj la teron,
113:7 Kiu el la polvo restarigas mizerulon,   El la koto levas malricxulon,
113:8 Por sidigi lin kun eminentuloj,   Kun la eminentuloj de lia popolo?
113:9 Li donas familion al senfruktulino,   Kaj faras sxin gxoja patrino de infanoj.   Haleluja!
114:1 Kiam Izrael eliris el Egiptujo,   La domo de Jakob el fremda popolo,
114:2 Tiam Jehuda farigxis Lia sanktajxo,   Izrael Lia regno.
114:3 La maro vidis kaj forkuris,   Jordan turnigxis malantauxen;
114:4 La montoj saltis kiel sxafoj,   La montetoj kiel sxafidoj.
114:5 Kio estas al vi, ho maro, ke vi forkuris?   Jordan, kial vi turnigxis malantauxen?
114:6 Montoj, kial vi saltas kiel sxafoj,   Montetoj, kiel sxafidoj?
114:7 Antaux la Sinjoro tremu, ho tero,   Antaux la Dio de Jakob,
114:8 Kiu sxangxas rokon en lagon da akvo,   Graniton en akvodonan fonton.
115:1 Ne al ni, ho Eternulo, ne al ni,   Sed al Via nomo donu honoron,   Pro Via favorkoreco, pro Via vereco.
115:2 Kial devas diri la popoloj:   Kie do estas ilia Dio?
115:3 Sed nia Dio estas en la cxielo;   CXion, kion Li deziras, Li faras.
115:4 Iliaj idoloj estas argxento kaj oro,   Faritajxo de homaj manoj.
115:5 Busxon ili havas, sed ne parolas;   Okulojn ili havas, sed ne vidas;
115:6 Orelojn ili havas, sed ne auxdas;   Nazon ili havas, sed ne flaras;
115:7 Manojn ili havas, sed ne palpas;   Piedojn ili havas, sed ne iras;   Ili ne donas sonon per sia gorgxo.
115:8 Kiel ili, tiel estos iliaj farantoj,   CXiuj, kiuj ilin fidas.
115:9 Ho Izrael, fidu la Eternulon;   Li estas ilia helpo kaj sxildo.
115:10 Ho domo de Aaron, fidu la Eternulon;   Li estas ilia helpo kaj sxildo.
115:11 Ho timantoj de la Eternulo, fidu la Eternulon;   Li estas ilia helpo kaj sxildo.
115:12 La Eternulo nin memoras, Li benas,   Li benas la domon de Izrael,   Li benas la domon de Aaron;
115:13 Li benas la timantojn de la Eternulo,   La malgrandajn kaj la grandajn.
115:14 La Eternulo vin multigu,   Vin kaj viajn infanojn.
115:15 Vi estas benitaj de la Eternulo,   Kiu faris la cxielon kaj la teron.
115:16 La cxielo estas cxielo de la Eternulo,   Sed la teron Li donis al la homidoj.
115:17 Ne la mortintoj gloros la Eternulon,   Kaj ne tiuj, kiuj foriris en la silentejon.
115:18 Sed ni benos la Eternulon  De nun kaj eterne.   Haleluja!
116:1 Mi amas, ke la Eternulo auxdas mian vocxon  Kaj mian petegon,
116:2 Ke Li klinis Sian orelon al mi;   Kaj en miaj tagoj mi Lin vokos.
116:3 CXirkauxis min la ondoj de la morto,   Kaj turmentoj de SXeol min trafis;   Suferon kaj cxagrenon mi trovis.
116:4 Sed la nomon de la Eternulo mi vokis:   Ho Eternulo, savu mian animon.
116:5 Favorkora estas la Eternulo kaj justa,   Kaj nia Dio estas kompatema.
116:6 La Eternulo gardas la simplanimulojn;   Mi estis en mizero, kaj Li min savis.
116:7 Revenu, ho mia animo, al via trankvileco,   CXar la Eternulo faris al vi bonon.
116:8 CXar Vi savis mian animon de la morto,   Miajn okulojn de larmoj,   Miajn piedojn de falpusxigxo.
116:9 Mi irados antaux la Eternulo  En la lando de la vivo.
116:10 Kun kredo mi diris:   Mi estas tre afliktita.
116:11 Mi diris en mia konfuzigxo:   CXu homo mensogas.
116:12 Kion mi redonu al la Eternulo  Por cxiuj Liaj bonfaroj al mi?
116:13 Mi levos la pokalon de savo,   Kaj mi vokos la nomon de la Eternulo.
116:14 Miajn promesojn al la Eternulo mi plenumos  Antaux Lia tuta popolo.
116:15 Grandvalora en la okuloj de la Eternulo  Estas la morto de Liaj fideluloj.
116:16 Ho Eternulo, mi ja estas Via sklavo,   Mi estas Via sklavo, filo de Via sklavino;   Vi disigis miajn ligilojn.
116:17 Al Vi mi oferdonos dankan oferon,   Kaj la nomon de la Eternulo mi vokos.
116:18 Miajn promesojn al la Eternulo mi plenumos  Antaux Lia tuta popolo,
116:19 En la kortoj de la domo de la Eternulo,   Interne de vi, ho Jerusalem.
117:1 Haleluja!   Gloru la Eternulon cxiuj popoloj,   Lauxdu Lin cxiuj gentoj;
117:2 CXar granda estas Lia boneco al ni,   Kaj la vero de la Eternulo restas eterne.
118:1 Haleluja!   Gloru la Eternulon, cxar Li estas bona;   CXar eterna estas Lia boneco.
118:2 Izrael diru,   Ke eterna estas Lia boneco.
118:3 La domo de Aaron diru,   Ke eterna estas Lia boneco.
118:4 La timantoj de la Eternulo diru,   Ke eterna estas Lia boneco.
118:5 El premateco mi vokis al la Eternulo,   Kaj per liberigo respondis al mi la Eternulo.
118:6 La Eternulo estas kun mi, mi ne timas;   Kion faros al mi homo?
118:7 La Eternulo estas kun mi, kiel mia helpanto;   Kaj mi triumfos super miaj malamikoj.
118:8 Pli bone estas fidi la Eternulon,   Ol fidi homon.
118:9 Pli bone estas fidi la Eternulon,   Ol fidi eminentulojn.
118:10 CXiuj popoloj min cxirkauxis,   Sed per la nomo de la Eternulo mi ilin disbatos.
118:11 Ili cxirkauxis min de cxiuj flankoj,   Sed per la nomo de la Eternulo mi ilin disbatos.
118:12 Ili cxirkauxis min kiel abeloj,   Sed ili estingigxas, kiel fajro en dornoj;   Per la nomo de la Eternulo mi ilin disbatos.
118:13 Oni min pusxis, ke mi falu;   Sed la Eternulo min helpis.
118:14 La Eternulo estas mia forto kaj mia kanto,   Kaj Li farigxis mia savo.
118:15 La vocxo de triumfo kaj de savigxo sonas en la tendoj de la virtuloj:   La dekstra mano de la Eternulo faras heroajxojn;
118:16 La dekstra mano de la Eternulo estas alte,   La dekstra mano de la Eternulo faras heroajxojn.
118:17 Mi ne mortos, sed mi vivos,   Kaj mi rakontos la farojn de la Eternulo.
118:18 Per forta puno punadis min la Eternulo,   Sed al la morto Li min ne donis.
118:19 Malfermu al mi la pordegojn de la vero;   Mi iros tra ili, mi gloros la Eternulon.
118:20 Jen estas la pordego de la Eternulo;   Virtuloj iras tra gxi.
118:21 Mi dankas Vin,   CXar Vi auxskultis min kaj farigxis mia savo.
118:22 SXtono, kiun malsxatis la konstruantoj,   Farigxis sxtono bazangula.
118:23 De la Eternulo cxi tio farigxis,   GXi estas miraklo en niaj okuloj.
118:24 CXi tiun tagon faris la Eternulo;   Ni gxoju kaj gajigxu en gxi.
118:25 Ho Eternulo, helpu!   Ho Eternulo, sukcesigu!
118:26 Estu benata tiu, kiu venas en la nomo de la Eternulo!   Ni benas vin el la domo de la Eternulo.
118:27 La Eternulo estas Dio, kaj Li lumas al ni.   Arangxu la festan procesion kun brancxoj gxis la kornoj de la altaro.
118:28 Vi estas mia Dio, kaj mi Vin gloras;   Mia Dio, Vin mi altigas.
118:29 Gloru la Eternulon, cxar Li estas bona;   CXar eterna estas Lia boneco.
119:1 ALEF. Bone estas al tiuj, kies vojo estas senmakula,   Kiuj iras laux la legxo de la Eternulo.
119:2 Bone estas al tiuj, kiuj plenumas Liajn decidojn,   Kiuj sercxas Lin per la tuta koro;
119:3 Ili ne faras malbonagon,   Ili iras laux Liaj vojoj.
119:4 Vi ordonis al ni,   Forte observi Viajn legxojn.
119:5 Ho, estu fortikaj miaj vojoj,   Ke mi observu Viajn legxojn!
119:6 Tiam mi ne bezonos honti,   Kiam mi atentos cxiujn Viajn ordonojn.
119:7 Mi gloros Vin el pura koro,   Lernante la jugxojn de Via justeco.
119:8 Viajn legxojn mi observos;   Ne forlasu min tute.
119:9 BET. Per kio junulo povas purigi sian vojon?   Per plenumado laux Viaj vortoj.
119:10 Per mia tuta koro mi Vin sercxas;   Ne lasu min deflankigxi de Viaj ordonoj.
119:11 En mia koro mi konservas Vian diron,   Por ke mi ne peku antaux Vi.
119:12 Benata Vi estas, ho Eternulo;   Instruu al mi Viajn legxojn.
119:13 Per miaj lipoj mi rakontas  CXiujn decidojn de Via busxo.
119:14 Pri la vojo de Viaj legxoj mi gxojas,   Kiel pri granda ricxeco.
119:15 Pri Viaj ordonoj mi meditas,   Kaj mi rigardas Viajn vojojn.
119:16 Mi havas plezuron de Viaj legxoj,   Mi ne forgesas Vian vorton.
119:17 GIMEL. Bonfaru al Via sklavo,   Ke mi vivu kaj plenumu Vian vorton.
119:18 Malfermu miajn okulojn,   Ke mi vidu miraklojn de Via instruo.
119:19 Migranto mi estas sur la tero;   Ne kasxu antaux mi Viajn ordonojn.
119:20 Elturmentigxis mia animo  De sencxesa sintirado al Viaj jugxoj.
119:21 Vi humiligas la malbenitajn fierulojn,   Kiuj deklinigxas de Viaj ordonoj.
119:22 Forigu de mi honton kaj malhonoron,   CXar mi observas Viajn decidojn.
119:23 Ecx kiam sidas eminentuloj kaj parolas kontraux mi,   Via sklavo meditas pri Viaj legxoj.
119:24 Viaj decidoj estas mia plezuro,   Miaj konsilantoj.
119:25 DALET. Mia animo algluigxis al la polvo;   Vivigu min laux Via vorto.
119:26 Mi raportis pri miaj vojoj, kaj Vi auxskultis min;   Instruu al mi Viajn legxojn.
119:27 Komprenigu al mi la vojon de Viaj ordonoj;   Kaj mi meditos pri Viaj mirakloj.
119:28 Konsumigxis mia animo pro malgxojo;   Restarigu min laux Via vorto.
119:29 La vojon de malvero deturnu de mi,   Kaj donacu al mi Vian instruon.
119:30 La vojon de la vero mi elektis,   Mi sopiris al Viaj legxoj.
119:31 Mi alkrocxigxis al Viaj ordonoj;   Ho Eternulo, ne hontigu min.
119:32 Mi kuras laux la vojo de Viaj legxoj,   CXar Vi largxigas mian koron.
119:33 HE. Montru al mi, ho Eternulo, la vojon de Viaj legxoj,   Kaj mi gxin sekvos gxis la fino.
119:34 Komprenigu al mi, kaj mi sekvos Vian instruon,   Kaj mi konservos gxin per la tuta koro.
119:35 Irigu min sur la vojeto de Viaj ordonoj,   CXar en gxi mi havas plezuron.
119:36 Klinu mian koron al Viaj legxoj,   Sed ne al profito.
119:37 Deturnu miajn okulojn, ke ili ne rigardu falsajxon;   Vivigu min per Viaj vojoj.
119:38 Plenumu al Via sklavo Vian diron,   Kiu koncernas respekton por Vi.
119:39 Forigu mian malhonoron, kiun mi timas;   CXar Viaj jugxoj estas bonaj.
119:40 Jen mi deziregas Viajn ordonojn;   Per Via justeco vivigu min.
119:41 VAV. Kaj venu al mi Viaj favoroj, ho Eternulo,   Via helpo, konforme al Via vorto,
119:42 Ke mi povu doni respondon al mia insultanto;   CXar mi fidas Vian vorton.
119:43 Ne forprenu tute de mia busxo la vorton de vero,   CXar mi esperas al Viaj jugxoj.
119:44 Kaj mi konservos Vian instruon  CXiam kaj eterne.
119:45 Kaj mi iros en libereco,   CXar mi sercxas Viajn ordonojn.
119:46 Kaj mi parolos pri Viaj legxoj antaux regxoj,   Kaj mi ne hontos.
119:47 Kaj mi havos plezuron de Viaj ordonoj,   Kiujn mi amas.
119:48 Kaj mi etendos miajn manojn al Viaj ordonoj, kiujn mi amas,   Kaj mi meditos pri Viaj legxoj.
119:49 ZAIN. Rememoru la vorton al Via sklavo,   Pri kio Vi min esperigis.
119:50 CXi tio estas mia konsolo en mia mizero,   Ke Via vorto min revivigas.
119:51 Fieruloj tre forte min mokas,   Sed de Via instruo mi ne deklinigxis.
119:52 Mi rememoras Viajn jugxojn de tempoj tre antikvaj, ho Eternulo,   Kaj mi konsoligxas.
119:53 Flama furiozo min kaptas pro la malvirtuloj,   Kiuj forlasas Vian legxon.
119:54 Viaj legxoj estas por mi kantoj  En la domo de mia migrado.
119:55 Mi rememoras en la nokto Vian nomon, ho Eternulo,   Kaj mi plenumas Vian instruon.
119:56 Tio farigxis al mi,   CXar mi observas Viajn ordonojn.
119:57 HXET. Mi diris:Mia sortajxo estas, ho Eternulo,   Plenumi Viajn vortojn.
119:58 Mi petegas antaux Vi per la tuta koro:   Korfavoru min, konforme al Via vorto.
119:59 Mi esploris miajn vojojn  Kaj direktis miajn pasxojn al Viaj legxoj.
119:60 Mi rapidas kaj ne prokrastas,   Por plenumi Viajn ordonojn.
119:61 Retoj de malvirtuloj min cxirkauxis;   Sed Vian instruon mi ne forgesis.
119:62 En la mezo de la nokto mi levigxas,   Por glori Vin por Viaj justaj jugxoj.
119:63 Mi estas kamarado por cxiuj,   Kiuj Vin timas kaj kiuj observas Viajn ordonojn.
119:64 De Via boneco, ho Eternulo, la tero estas plena;   Instruu al mi Viajn legxojn.
119:65 TET. Bonon Vi faris al Via sklavo, ho Eternulo,   Konforme al Via vorto.
119:66 Bonajn morojn kaj scion instruu al mi,   CXar al Viaj ordonoj mi kredas.
119:67 Antaux ol mi suferis, mi erarvagis,   Sed nun mi observas Vian vorton.
119:68 Vi estas bona kaj bonfara;   Instruu al mi Viajn legxojn.
119:69 Fieruloj plektis mensogon pri mi;   Sed mi per la tuta koro konservas Viajn ordonojn.
119:70 Grasigxis kiel sebo ilia koro;   Sed mi havas plezuron de Via instruo.
119:71 Bone estas al mi, ke mi suferis,   Por ke mi lernu Viajn legxojn.
119:72 Pli bona estas por mi la instruo de Via busxo,   Ol miloj da oreroj kaj argxenteroj.
119:73 JOD. Viaj manoj min kreis kaj fortikigis;   Prudentigu min, kaj mi lernu Viajn ordonojn.
119:74 Viaj timantoj min vidos kaj gxojos,   CXar mi fidis Vian vorton.
119:75 Mi scias, ho Eternulo, ke Viaj jugxoj estas justaj,   Kaj ke Vi juste min suferigis.
119:76 Via boneco estu do mia konsolo,   Konforme al Via vorto al Via sklavo.
119:77 Venu sur min Via favorkoreco, ke mi vivu;   CXar Via instruo estas mia plezuro.
119:78 Hontigxu la fieruloj, cxar maljuste ili min premis;   Mi meditos pri Viaj ordonoj.
119:79 Turnigxu al mi Viaj timantoj  Kaj la konantoj de Viaj legxoj.
119:80 Mia koro estu gxusta, laux Viaj legxoj,   Por ke mi ne hontigxu.
119:81 KAF. Mia animo avidas Vian savon;   Vian vorton mi fidas.
119:82 Miaj okuloj avidas Vian vorton, dirante:   Kiam Vi min konsolos?
119:83 CXar mi farigxis kiel felsako en fumo;   Sed Viajn legxojn mi ne forgesas.
119:84 Kiom estos la tagoj de Via sklavo?   Kiam Vi faros jugxon super miaj persekutantoj?
119:85 Fosojn fosis al mi la fieruloj,   Kontrauxe al Viaj legxoj.
119:86 CXiuj Viaj ordonoj estas vero;   Maljuste oni min persekutas; helpu min.
119:87 Oni preskaux pereigis min de sur la tero,   Sed mi ne forlasis Viajn ordonojn.
119:88 Laux Via boneco vivigu min,   Kaj mi observos la ordonojn de Via busxo.
119:89 LAMED. Por eterne, ho Eternulo,   Via vorto staras forte en la cxielo.
119:90 Por cxiuj generacioj restas Via vero;   Vi fortikigis la teron, kaj gxi staras.
119:91 Laux Viaj legxoj cxio nun staras,   CXar cxio estas Viaj sklavoj.
119:92 Se Via instruo ne estus mia konsolo,   Mi pereus en mia mizero.
119:93 Neniam mi forgesos Viajn ordonojn,   CXar per ili Vi min vivigas.
119:94 Al Vi mi apartenas;   Helpu min, cxar mi sercxas Viajn ordonojn.
119:95 Pri mi embuskis malvirtuloj, por min pereigi;   Sed mi studas Viajn legxojn.
119:96 CXe cxiu afero mi vidis finon;   Sed Via ordono estas tre vasta.
119:97 MEM. Kiel mi amas Vian instruon!   La tutan tagon mi meditas pri gxi.
119:98 Via ordono faras min pli sagxa ol miaj malamikoj,   CXar gxi restas al mi por cxiam.
119:99 Mi farigxis pli sagxa, ol cxiuj miaj instruantoj,   CXar Viaj legxoj estas mia tuta meditado.
119:100 Mi estas pli scianta ol maljunuloj,   CXar Viajn ordonojn mi konservas.
119:101 De cxiu malbona vojo mi detenas mian piedon,   Por plenumi Vian vorton.
119:102 De Viaj decidoj mi ne deklinigxas,   CXar Vi min gvidas.
119:103 Kiel dolcxa estas por mia palato Via vorto!   Pli ol mielo por mia busxo!
119:104 De Viaj ordonoj mi prudentigxas;   Tial mi malamas cxiun vojon de malvero.
119:105 NUN. Via vorto estas lumilo por miaj piedoj,   Kaj lumo por mia vojo.
119:106 Mi jxuris, kaj mi plenumos:   Observi Viajn justajn decidojn.
119:107 Mi estas tre senfortigita, ho Eternulo;   Vivigu min, konforme al Via vorto.
119:108 La oferdono de mia busxo placxu al Vi, ho Eternulo,   Kaj pri Viaj decidoj instruu min.
119:109 Mia animo estas cxiam en mia mano,   Sed Vian instruon mi ne forgesas.
119:110 La malvirtuloj metis reton por mi;   Sed de Viaj ordonoj mi ne deklinigxis.
119:111 Mi heredigis al mi Viajn ordonojn por cxiam,   CXar ili estas la gxojo de mia koro.
119:112 Mi klinis mian koron,   Por plenumi Viajn legxojn eterne gxis la fino.
119:113 SAMEHX. Skeptikulojn mi malamas,   Sed Vian instruon mi amas.
119:114 Vi estas mia sxirmo kaj sxildo;   Vian vorton mi fidas.
119:115 Forigxu de mi, malbonagantoj;   Mi observos la ordonojn de mia Dio.
119:116 Subtenu min laux Via diro, ke mi vivu;   Kaj ne hontigu min pri mia espero.
119:117 Fortikigu min, ke mi savigxu,   Kaj mi cxiam havos plezuron de Viaj legxoj.
119:118 Vi forpusxas cxiujn, kiuj deklinigxas de Viaj legxoj,   CXar ilia falsajxo estas mensoga.
119:119 Kiel skorion Vi forjxetas cxiujn malvirtulojn sur la tero;   Tial mi amas Viajn decidojn.
119:120 De Via teruro tremas mia karno,   Kaj Viajn jugxojn mi timas.
119:121 AIN. Mi faris jugxon kaj justecon;   Ne transdonu min al miaj premantoj.
119:122 Garantie liberigu Vian sklavon por bono,   Por ke fieruloj min ne premu.
119:123 Miaj okuloj sopiras Vian helpon  Kaj Vian justan vorton.
119:124 Agu kun Via sklavo laux Via boneco,   Kaj Viajn legxojn instruu al mi.
119:125 Mi estas Via sklavo;   Klerigu min, ke mi sciu Viajn decidojn.
119:126 Estas tempo, ke la Eternulo agu:   Ili rompis Vian legxon.
119:127 Tial mi amas Viajn ordonojn  Pli ol oron, ecx ol puran oron.
119:128 Tial mi estimas cxiujn Viajn ordonojn,   CXiun vojon de malvero mi malamas.
119:129 PE. Mirindaj estas Viaj decidoj;   Tial mia animo ilin konservas.
119:130 Malkasxo de Via vorto klerigas,   GXi prudentigas simplanimulojn.
119:131 Mi malfermas mian busxon kaj enspiras,   CXar mi deziregas Viajn ordonojn.
119:132 Turnu Vin al mi kaj korfavoru min,   Kiel Vi agas kun la amantoj de Via nomo.
119:133 Direktu miajn pasxojn laux Via promeso;   Kaj nenia malhonesteco ekregu super mi.
119:134 Liberigu min de homa premado;   Kaj mi observos Viajn ordonojn.
119:135 Lumu per Via vizagxo sur Vian sklavon,   Kaj instruu al mi Viajn legxojn.
119:136 Torentojn da akvo elversxas miaj okuloj,   Pro tio, ke oni ne plenumas Vian instruon.
119:137 CADI. Justulo Vi estas, ho Eternulo,   Kaj justaj estas Viaj jugxoj.
119:138 Vi aperigis Viajn decidojn  Kun justeco kaj plena vero.
119:139 Elturmentis min mia fervoro,   CXar miaj malamikoj forgesis Viajn vortojn.
119:140 Tre pura estas Via vorto,   Kaj Via sklavo gxin amas.
119:141 Mi estas malgranda kaj malestimata;   Sed Viajn ordonojn mi ne forgesas.
119:142 Via justeco estas justeco eterna,   Kaj Via instruo estas vero.
119:143 Sufero kaj mizero min trafis;   Sed Viaj ordonoj estas mia plezuro.
119:144 La justeco de Viaj decidoj estas eterna;   Klerigu min, por ke mi vivu.
119:145 KOF. Mi vokas el la tuta koro; auxskultu min, ho Eternulo;   Mi plenumos Viajn legxojn.
119:146 Mi vokas al Vi; savu min,   Kaj mi konservos Viajn decidojn.
119:147 Antaux la matenrugxo mi vokas;   Vian vorton mi fidas.
119:148 Antaux la noktaj gardopartoj miaj okuloj vekigxas,   Por ke mi meditu pri Via vorto.
119:149 Mian vocxon auxskultu, laux Via boneco, ho Eternulo;   Laux Via justeco lasu min vivi.
119:150 Alproksimigxas malicaj persekutantoj;   Malproksimaj ili estas de Via legxo.
119:151 Proksima Vi estas, ho Eternulo;   Kaj cxiuj Viaj ordonoj estas vero.
119:152 De longe mi scias pri Viaj decidoj,   Ke Vi fiksis ilin por cxiam.
119:153 RESX. Rigardu mian mizeron, kaj liberigu min,   CXar Vian instruon mi ne forgesis.
119:154 Defendu mian aferon, kaj liberigu min;   Laux Via vorto lasu min vivi.
119:155 Malproksima de malvirtuloj estas savo,   CXar ili ne sxatas Viajn legxojn.
119:156 Via favorkoreco estas granda, ho Eternulo;   Laux Via justeco lasu min vivi.
119:157 Multaj estas miaj persekutantoj kaj premantoj,   Sed de Viaj decidoj mi ne deklinigxis.
119:158 Mi vidis perfidulojn, kaj mi ilin abomenis,   CXar Vian vorton ili ne observis.
119:159 Rigardu, mi amas Viajn ordonojn;   Ho Eternulo, laux Via boneco lasu min vivi.
119:160 La esenco de Via vorto estas vero,   Kaj eterna estas cxiu jugxo de Via justeco.
119:161 SXIN. Princoj persekutas min senkauxze;   Sed Vian vorton timas mia koro.
119:162 Mi gxojas pri Via vorto,   Kiel ricevinto de granda akiro.
119:163 Malveron mi malamas kaj abomenas;   Vian instruon mi amas.
119:164 Sepfoje cxiutage mi Vin gloras  Por Viaj justaj jugxoj.
119:165 Grandan pacon havas la amantoj de Via instruo;   Kaj ili ne falpusxigxas.
119:166 Mi atendas Vian savon, ho Eternulo,   Viajn ordonojn mi plenumas.
119:167 Mia animo observas Viajn decidojn,   Kaj mi ilin forte amas.
119:168 Mi observas Viajn ordonojn kaj decidojn,   CXar cxiuj miaj vojoj estas antaux Vi.
119:169 TAV. Mia krio venu al Vi, ho Eternulo;   Laux Via vorto klerigu min.
119:170 Mia petego venu al Vi;   Laux Via diro savu min.
119:171 Miaj lipoj eldiru gloradon,   CXar Vi instruas al mi Viajn legxojn.
119:172 Mia lango predikos pri Via vorto,   CXar cxiuj Viaj ordonoj estas justaj.
119:173 Via mano estu al mi helpo,   CXar Viajn ordonojn mi elektis.
119:174 Mi deziregas Vian savon, ho Eternulo,   Kaj Via instruo estas mia plezuro.
119:175 Mia animo vivu kaj gloru Vin,   Kaj Viaj jugxoj min helpu.
119:176 Mi erarvagis kiel perdita sxafo;   Elsercxu Vian sklavon, cxar Viajn ordonojn mi ne forgesis.
120:1 Kanto de suprenirado. Al la Eternulo mi vokis en mia sufero,   Kaj Li auxskultis min.
120:2 Ho Eternulo, savu mian animon de mensoga parolo,   De falsa lango.
120:3 Kion Li donos al vi,   Kaj kion Li alportos al vi, ho falsa lango?
120:4 Akrajn sagojn de fortulo  Kun karboj genistaj.
120:5 Ve al mi, ke mi gastas en Mesxehx,   Ke mi logxas inter la tendoj de Kedar!
120:6 Tro longe logxis mia animo  Inter malamantoj de paco.
120:7 Mi estas pacema;   Sed kiam mi ekparolas, ili komencas militon.
121:1 Kanto de suprenirado. Mi levas miajn okulojn al la montoj:   De kie venas al mi helpo?
121:2 Mia helpo venas de la Eternulo,   Kiu kreis la cxielon kaj la teron.
121:3 Li ne lasos vian piedon falpusxigxi;   Via gardanto ne dormetas.
121:4 Jen ne dormetas kaj ne dormas  La gardanto de Izrael.
121:5 La Eternulo estas via gardanto;   La Eternulo estas via ombro cxe via dekstra mano.
121:6 En la tago la suno vin ne frapos,   Nek la luno en la nokto.
121:7 La Eternulo vin gardos de cxia malbono,   Li gardos vian animon.
121:8 La Eternulo gardos vian eliron kaj eniron,   De nun kaj eterne.
122:1 Kanto de suprenirado. De David. Mi ekgxojis, kiam oni diris al mi:   Ni iru en la domon de la Eternulo.
122:2 Niaj piedoj staris en viaj pordegoj,   Ho Jerusalem,
122:3 Vi Jerusalem, konstruita kiel urbo,   En kiu cxio kunigxis.
122:4 Tien supreniris la triboj, la triboj de la Eternulo,   Laux la moro de Izrael,   Por glori la nomon de la Eternulo.
122:5 CXar tie staris tronoj de jugxo,   Tronoj de la domo de David.
122:6 Deziru pacon al Jerusalem;   Bonan staton havu viaj amantoj.
122:7 Paco estu inter viaj muroj,   Bonstato en viaj palacoj.
122:8 Pro miaj fratoj kaj amikoj mi do diru:   Paco estu al vi.
122:9 Pro la domo de la Eternulo, nia Dio,   Mi deziras al vi bonon.
123:1 Kanto de suprenirado. Al Vi mi levas miajn okulojn,   Ho Vi, kiu sidas en la cxielo!
123:2 Jen kiel la okuloj de sklavoj estas direktitaj al la mano de iliaj sinjoroj,   Kiel la okuloj de sklavino al la mano de sxia sinjorino,   Tiel niaj okuloj estas direktitaj al la Eternulo, nia Dio,   GXis Li korfavoros nin.
123:3 Korfavoru nin, ho Eternulo, korfavoru nin;   CXar ni suferis suficxe da malestimo.
123:4 Tute plenigxis nia animo  De la insultado de arogantuloj,   De la malhonorado de fieruloj.
124:1 Kanto de suprenirado. De David. Se la Eternulo ne estus kun ni,   Diru nun Izrael,
124:2 Se la Eternulo ne estus kun ni,   Kiam homoj levigxis kontraux ni:
124:3 Tiam ili englutus nin vivajn,   Kiam ekflamis kontraux ni ilia kolero;
124:4 Tiam dronigus nin akvo, torento kovrus nian animon;
124:5 Tiam kovrus nian animon pereiga akvo.
124:6 Benata estu la Eternulo,   Kiu ne fordonis nin kiel rabakiron al iliaj dentoj.
124:7 Nia animo liberigxis, kiel birdo el la reto de kaptistoj;   La reto dissxirigxis, kaj ni liberigxis.
124:8 Nia helpo estas en la nomo de la Eternulo,   Kiu kreis la cxielon kaj la teron.
125:1 Kanto de suprenirado. Kiuj fidas la Eternulon,   Tiuj estas kiel la monto Cion,   Kiu ne sxanceligxas, sed restas eterne.
125:2 Montoj estas cxirkaux Jerusalem,   Kaj la Eternulo cxirkauxas Sian popolon,   De nun kaj eterne.
125:3 CXar ne kusxos la sceptro de malvirteco sur la sorto de la virtuloj;   Por ke la virtuloj ne etendu siajn manojn al maljustajxo.
125:4 Bonfaru, ho Eternulo, al tiuj,   Kiuj estas bonaj kaj piaj per sia koro;
125:5 Sed tiujn, kiuj deklinigxas al siaj malrektaj vojoj,   La Eternulo pereigos kune kun la malbonaguloj.   Paco al Izrael!
126:1 Kanto de suprenirado. Kiam la Eternulo revenigis la forkaptitojn al Cion,   Tiam ni estis kiel songxantoj.
126:2 Tiam nia busxo estis plena de gajeco,   Kaj nia lango plena de kantado;   Tiam oni diris inter la popoloj:   Ion grandan la Eternulo faris por cxi tiuj.
126:3 Ion grandan la Eternulo faris por ni:   Ni gxojas.
126:4 Revenigu, ho Eternulo, niajn forkaptitojn,   Kiel riveretojn en sudan landon.
126:5 Kiuj semas kun larmoj,   Tiuj rikoltos kun kanto.
126:6 Iras kaj ploras la portanto de semotajxo;   Venos kun kanto la portanto de siaj garboj.
127:1 Kanto de suprenirado. De Salomono. Se la Eternulo ne konstruas la domon,   Tiam vane laboras super gxi gxiaj konstruantoj;   Se la Eternulo ne gardas urbon,   Tiam vane maldormas la gardanto.
127:2 Vane vi frue levigxas, malfrue sidas,   Mangxas panon kun klopodoj:   Al Sia amato Li donas en dormo.
127:3 Jen, heredo de la Eternulo estas infanoj;   Rekompenco estas la frukto de ventro.
127:4 Kiel sagoj en la mano de fortulo,   Tiel estas junaj filoj.
127:5 Bone estas al la homo, kiu plenigis per ili sian sagujon;   Ili ne estos hontigitaj,   Kiam ili parolos kun la malamikoj cxe la pordego.
128:1 Kanto de suprenirado. Felicxa estas tiu, kiu timas la Eternulon  Kaj iras laux Liaj vojoj.
128:2 Kiam vi mangxas la laborakiron de viaj manoj,   Felicxe kaj bone estas al vi.
128:3 Via edzino estas kiel fruktoporta vinberbrancxo interne en via domo;   Viaj filoj estas kiel olivaj brancxoj cxirkaux via tablo.
128:4 Jen tiel estas benata tiu homo,   Kiu timas la Eternulon.
128:5 Benos vin la Eternulo el Cion,   Kaj vi vidos la bonstaton de Jerusalem en la dauxro de via tuta vivo.
128:6 Kaj vi vidos la infanojn de viaj infanoj.   Paco al Izrael!
129:1 Kanto de suprenirado. Multe oni afliktis min de post mia juneco,   Diras Izrael,
129:2 Multe oni afliktis min de post mia juneco,   Sed oni min ne pereigis.
129:3 Sur mia dorso plugis plugistoj,   Faris siajn sulkojn longaj.
129:4 La Eternulo estas justa;   Li dishakis la sxnurojn de la malvirtuloj.
129:5 Hontigxu kaj turnigxu malantauxen  CXiuj malamantoj de Cion.
129:6 Ili estu kiel tegmenta herbo,   Kiu forvelkas, antaux ol oni gxin elsxiris;
129:7 Per kiu ne plenigas rikoltanto sian manon  Nek garbiganto sian baskon.
129:8 Kaj la preterirantoj ne diros:   Beno de la Eternulo estu al vi,   Ni benas vin per la nomo de la Eternulo.
130:1 Kanto de suprenirado. El profundo mi vokas Vin, ho Eternulo.
130:2 Mia Sinjoro, auxskultu mian vocxon;   Viaj oreloj atentu la vocxon de mia petego.
130:3 Se vi, ho Eternulo, kalkulus la pekojn,   Kiu povus stari, ho mia Sinjoro?
130:4 Sed Vi estas pardonema,   Por ke Vi estu respektata.
130:5 Mi esperis al la Eternulo, esperis mia animo,   Kaj Lian vorton mi fidis.
130:6 Mia animo atendas mian Sinjoron pli,   Ol la gardantoj atendas la matenon,   La gardantoj la matenon.
130:7 Izrael fidu la Eternulon;   CXar cxe la Eternulo estas favorkoreco  Kaj cxe Li estas granda liberigo.
130:8 Kaj Li liberigos Izraelon  De cxiuj liaj pekoj.
131:1 Kanto de suprenirado. De David. Ho Eternulo, ne tenas sin alte mia koro, kaj ne levigxas alte miaj okuloj;   Kaj mi ne okupas min per aferoj grandaj kaj neatingeblaj por mi.
131:2 Mi trankviligis kaj kvietigis mian animon;   Kiel infano formetita for de la mamo de sia patrino, kiel infano demamigita,   Tiel estas en mi mia animo.
131:3 Ho Izrael, fidu la Eternulon,   De nun kaj eterne.
132:1 Kanto de suprenirado. Rememoru, ho Eternulo,   Davidon kaj cxiujn liajn suferojn;
132:2 Ke li jxuris al la Eternulo,   Kaj donis sanktan promeson al la Potenculo de Jakob:
132:3 Mi ne eniros en la sxirmejon de mia domo,   Mi ne supreniros sur la liton, pretigitan por mi;
132:4 Mi ne donos dormon al miaj okuloj,   Nek dormeton al miaj palpebroj,
132:5 GXis mi trovos lokon por la Eternulo,   Logxejon por la Potenculo de Jakob.
132:6 Jen ni auxdis, ke gxi estas en Efrata;   Ni gxin trovis sur arbara kampo.
132:7 Ni iru en Lian logxejon,   Ni klinigxu antaux la benketo de Liaj piedoj.
132:8 Levigxu, ho Eternulo, en Vian ripozejon,   Vi kaj la kesto de Via potenco.
132:9 Viaj pastroj vestigxu per justeco,   Kaj Viaj fideluloj triumfu.
132:10 Pro David, Via sklavo,   Ne forturnu la vizagxon de Via sanktoleito.
132:11 La Eternulo jxuris al David veron, kaj Li ne deklinigxos de gxi:   Frukton de via ventro Mi sidigos sur via trono;
132:12 Se viaj filoj observos Mian interligon kaj Mian legxon, kiun Mi instruos al ili,   Tiam ankaux iliaj filoj eterne sidos sur via trono.
132:13 CXar la Eternulo elektis Cionon,   Kaj deziris, ke gxi estu logxejo por Li:
132:14 CXi tio estas Mia ripozejo por eterne;   CXi tie Mi logxos, cxar gxin Mi ekdeziris.
132:15 GXian nutrajxon Mi abunde benos,   GXiajn malricxulojn Mi satigos per pano.
132:16 Kaj gxiajn pastrojn Mi vestos per savo;   Kaj gxiaj fideluloj gxojos kaj triumfos.
132:17 Tie Mi elkreskigos kornon al David,   Tie Mi arangxos lumilon por Mia sanktoleito.
132:18 Liajn malamikojn Mi kovros per honto;   Sed sur li brilos lia krono.
133:1 Kanto de suprenirado. De David. Jen, kiel bone kaj cxarme estas,   Se fratoj vivas kune!
133:2 Kiel la bona oleo,   Kiu de la kapo defluas sur la barbon, la barbon de Aaron,   Kaj defluas sur la randon de lia vesto;
133:3 Kiel la roso,   Kiu de HXermon mallevigxas sur la montojn de Cion;   CXar tie la Eternulo donas la benon,   Vivon por eterne.
134:1 Kanto de suprenirado. Nun benu la Eternulon, cxiuj sklavoj de la Eternulo,   Kiuj en la noktoj staras en la domo de la Eternulo.
134:2 Levu la manojn al la sanktejo,   Kaj benu la Eternulon.
134:3 El Cion benu vin la Eternulo,   La Kreinto de la cxielo kaj la tero.
135:1 Haleluja!   Gloru la nomon de la Eternulo,   Gloru, sklavoj de la Eternulo,
135:2 Kiuj staras en la domo de la Eternulo,   En la kortoj de la domo de nia Dio.
135:3 Gloru la Eternulon, cxar la Eternulo estas bona;   Prikantu Lian nomon, cxar gxi estas cxarma.
135:4 CXar Jakobon la Eternulo elektis al Si,   Izraelon kiel Sian trezoron.
135:5 CXar mi scias, ke la Eternulo estas granda  Kaj ke nia Sinjoro estas super cxiuj dioj.
135:6 CXion, kion la Eternulo deziras, Li faras,   En la cxielo kaj sur la tero, sur la maroj kaj en cxiuj abismoj.
135:7 Li levas la nubojn de la randoj de la tero,   Li aperigas fulmojn en la pluvo,   Li elirigas la venton el Siaj provizejoj.
135:8 Li batis la unuenaskitojn en Egiptujo,   De homo gxis bruto.
135:9 Li aperigis signojn kaj miraklojn interne de vi, ho Egiptujo,   Super Faraono kaj cxiuj liaj sklavoj.
135:10 Li batis multajn popolojn,   Kaj mortigis potencajn regxojn:
135:11 Sihxonon, regxon de la Amoridoj,   Kaj Ogon, regxon de Basxan,   Kaj cxiujn regnojn Kanaanajn.
135:12 Kaj Li donis ilian landon kiel heredon,   Heredon al Lia popolo Izrael.
135:13 Ho Eternulo, Via nomo estas eterna;   Ho Eternulo, la memoro pri Vi restas por cxiuj generacioj.
135:14 CXar la Eternulo jugxos Sian popolon,   Kaj Li korfavoros Siajn sklavojn.
135:15 La idoloj de la popoloj estas argxento kaj oro,   Faritajxo de homaj manoj.
135:16 Busxon ili havas, sed ne parolas;   Okulojn ili havas, sed ne vidas;
135:17 Orelojn ili havas, sed ne auxdas;   Kaj ne ekzistas spiro en ilia busxo.
135:18 Kiel ili, tiel estos iliaj farantoj,   CXiuj, kiuj ilin fidas.
135:19 Ho domo de Izrael, benu la Eternulon;   Ho domo de Aaron, benu la Eternulon;
135:20 Ho domo de Levi, benu la Eternulon;   Ho timantoj de la Eternulo, benu la Eternulon.
135:21 El Cion estu benata la Eternulo,   Kiu logxas en Jerusalem.   Haleluja!
136:1 Gloru la Eternulon, cxar Li estas bona,   CXar eterna estas Lia boneco.
136:2 Gloru la Dion de la dioj,   CXar eterna estas Lia boneco.
136:3 Gloru la Sinjoron de la sinjoroj,   CXar eterna estas Lia boneco.
136:4 La sola faranto de grandaj mirakloj,   CXar eterna estas Lia boneco;
136:5 Kiu sagxege kreis la cxielon,   CXar eterna estas Lia boneco;
136:6 Kiu etendis la teron super la akvo,   CXar eterna estas Lia boneco;
136:7 Kiu kreis grandajn lumojn,   CXar eterna estas Lia boneco;
136:8 La sunon, por regi en la tago,   CXar eterna estas Lia boneco;
136:9 La lunon kaj la stelojn, por regi en la nokto,   CXar eterna estas Lia boneco;
136:10 Kiu batis Egiptujon en gxiaj unuenaskitoj,   CXar eterna estas Lia boneco;
136:11 Kaj elkondukis el gxia mezo Izraelon,   CXar eterna estas Lia boneco;
136:12 Per forta mano kaj etendita brako,   CXar eterna estas Lia boneco;
136:13 Kiu fendis la Rugxan Maron en du partojn,   CXar eterna estas Lia boneco;
136:14 Kaj trairigis Izraelon tra gxi,   CXar eterna estas Lia boneco;
136:15 Kaj enjxetis Faraonon kaj lian militistaron en la Rugxan Maron,   CXar eterna estas Lia boneco;
136:16 Kiu kondukis Sian popolon tra la dezerto,   CXar eterna estas Lia boneco;
136:17 Kiu batis grandajn regxojn,   CXar eterna estas Lia boneco;
136:18 Kaj mortigis regxojn potencajn,   CXar eterna estas Lia boneco;
136:19 Sihxonon, regxon de la Amoridoj,   CXar eterna estas Lia boneco;
136:20 Kaj Ogon, regxon de Basxan,   CXar eterna estas Lia boneco;
136:21 Kaj donis ilian landon kiel heredon,   CXar eterna estas Lia boneco;
136:22 Heredon al Lia sklavo Izrael,   CXar eterna estas Lia boneco;
136:23 Kiu rememoris nin, kiam ni estis humiligitaj,   CXar eterna estas Lia boneco;
136:24 Kaj liberigis nin de niaj premantoj,   CXar eterna estas Lia boneco;
136:25 Kiu donas panon al cxiu karno,   CXar eterna estas Lia boneco.
136:26 Gloru la Dion de la cxielo,   CXar eterna estas Lia boneco.
137:1 Apud la riveroj de Babel  Ni sidis kaj ploris,   Rememorante Cionon.
137:2 Sur la salikoj tie  Ni pendigis niajn harpojn.
137:3 CXar tie niaj kaptintoj postulis de ni kantojn,   Kaj niaj mokantoj gxojon, dirante:   Kantu al ni el la kantoj de Cion.
137:4 Kiel ni kantos sur fremda tero  La kanton de la Eternulo?
137:5 Se mi forgesos vin, ho Jerusalem,   Tiam forgesigxu mia dekstra mano;
137:6 Algluigxu mia lango al mia palato,   Se mi vin ne memoros,   Se mi ne levos Jerusalemon en la supron de miaj gxojoj.
137:7 Rememorigu, ho Eternulo, al la filoj de Edom  La tagon de Jerusalem, kiam ili diris:   Detruu, detruu gxis gxia fundamento.
137:8 Ho ruinigema filino de Babel!   Bone estos al tiu,   Kiu repagos al vi por la faro, kiun vi faris al ni.
137:9 Bone estos al tiu,   Kiu prenos kaj frakasos viajn infanetojn sur sxtono.
138:1 De David. Mi gloras Vin el mia tuta koro;   Antaux la dioj mi Vin prikantas.
138:2 Mi klinigxas antaux Via sankta templo,   Kaj mi gloras Vian nomon por Via boneco kaj vereco;   CXar Vi grandigis pli ol cxio Vian nomon per Via vorto.
138:3 En la tago, kiam mi vokis, Vi auxskultis min,   Vi donis forton al mia animo.
138:4 Gloros Vin, ho Eternulo, cxiuj regxoj de la tero,   CXar ili auxdis la vortojn de Via busxo.
138:5 Kaj ili prikantos la vojojn de la Eternulo;   CXar granda estas la gloro de la Eternulo.
138:6 CXar kvankam la Eternulo estas alte, tamen Li rigardas humilulon,   Kaj fierulon Li rimarkas de malproksime.
138:7 Kvankam mi iras meze de suferoj, tamen Vi konservas mian vivon;   Kontraux la kolero de miaj malamikoj Vi etendas Vian brakon,   Kaj Via dekstra mano min helpas.
138:8 La Eternulo plenumos por mi.   Ho Eternulo, Via boneco estas eterna;   La kreitajxojn de Viaj manoj ne forlasu.
139:1 Al la hxorestro. Psalmo de David. Ho Eternulo, Vi min esploras kaj min konas.
139:2 Vi scias, kiam mi sidas kaj kiam mi levigxas;   Vi komprenas mian penson de malproksime.
139:3 Kiam mi iras kaj kiam mi ripozas, Vi estas cxirkaux mi,   Kaj cxiujn miajn vojojn Vi konas.
139:4 CXar antaux ol trovigxas vorto sur mia lango,   Jen, ho Eternulo, Vi cxion jam scias.
139:5 De malantauxe kaj de antauxe Vi cxirkauxbaris min  Kaj metis sur min Vian manon.
139:6 Mirinda estas por mi tia sciado, tro alta;   Mi gxin ne povas kompreni.
139:7 Kien mi iros for de Via spirito?   Kaj kien mi kuros for de Via vizagxo?
139:8 Se mi levigxos al la cxielo, Vi estas tie;   Se mi kusxigxos en SXeol, jen Vi tie estas.
139:9 CXu mi okupos la flugilojn de la matenrugxo,   CXu mi logxigxos sur la rando de la maro:
139:10 Ankaux tie Via mano min kondukos,   Kaj Via dekstra mano min tenos.
139:11 Se mi diros:Mallumo min kovros,   Kaj la lumo cxirkaux mi farigxos nokto:
139:12 Ecx mallumo ne mallumas antaux Vi,   Kaj la nokto lumas kiel tago;   Mallumo farigxas kiel lumo.
139:13 CXar Vi kreis mian internajxon,   Formis min en la ventro de mia patrino.
139:14 Mi gloras Vin, cxar mi estas mirinde kreita;   Mirindaj estas Viaj kreitajxoj,   Kaj mia animo tion bone konscias.
139:15 Ne estis kasxitaj antaux Vi miaj ostoj,   Kiam mi estis kreata en kasxiteco,   Kiam mi estis formata en la profundo de la tero.
139:16 Mian embrion vidis Viaj okuloj,   Kaj en Via libro estis enskribitaj cxiuj tagoj destinitaj,   Kiam ankoraux ecx unu ne ekzistis.
139:17 Kiel grandvaloraj estas por mi Viaj pensoj, ho Dio!   Kiel granda estas ilia nombro!
139:18 Se mi ilin kalkulus, ili estus pli multaj ol la sablo;   Kiam mi vekigxas, mi estas ankoraux kun Vi.
139:19 Mortigu, ho Dio, la malvirtulojn,   Kaj sangaviduloj forigxu de mi!
139:20 Ili parolas pri Vi malice,   Kaj Viaj malamikoj levigxas por trompo.
139:21 Viajn malamantojn, ho Eternulo, mi ja malamas,   Kaj Viajn kontrauxulojn mi abomenas.
139:22 Per ekstrema malamo mi ilin malamas;   Ili farigxis por mi malamikoj.
139:23 Esploru min, ho Dio, kaj konu mian koron;   Provu min kaj sciu miajn pensojn.
139:24 Kaj rigardu, cxu mi estas sur malbona vojo,   Kaj gvidu min sur la vojo de eterneco.
140:1 Al la hxorestro. Psalmo de David. Liberigu min, ho Eternulo, de malbona homo,   Gardu min kontraux perfortulo;
140:2 Kontraux tiuj, kiuj elpensas malbonon en la koro,   CXiutage kauxzas militojn;
140:3 Kiuj akrigas sian langon, kiel serpento;   Veneno de vipuro estas sub iliaj lipoj.  Sela.
140:4 Gardu min, ho Eternulo, kontraux la manoj de malvirtuloj,   Gardu min kontraux perfortuloj,   Kiuj intencas renversi miajn pasxojn.
140:5 Fieruloj kasxis kaptilon por mi kaj sxnurojn,   Ili etendis reton cxe la vojo, implikilon ili metis por mi.  Sela.
140:6 Mi diris al la Eternulo:Vi estas mia Dio;   Atentu, ho Eternulo, la vocxon de mia petego.
140:7 Ho Eternulo, mia Sinjoro, forto de mia savo,   Vi sxirmas mian kapon en la tago de batalo.
140:8 Ne donu, ho Eternulo, al malvirtulo lian deziratajxon,   Lian intencon ne efektivigu, ke ili ne fierigxu.  Sela.
140:9 La veneno de miaj cxirkauxantoj,   La malicajxo de iliaj lipoj kovru ilin.
140:10 Falu sur ilin brulantaj karboj;   Ili jxetigxu en fajron,   En abismojn, ke ili ne levigxu.
140:11 Kalumnianto ne staros forte sur la tero;   Perfortulon la malbono entiros en pereon.
140:12 Mi scias, ke la Eternulo defendos la aferon de mizerulo,   La rajton de malricxuloj.
140:13 Kaj virtuloj ja gloros Vian nomon;   Piuloj restos antaux Via vizagxo.
141:1 Psalmo de David. Ho Eternulo, mi vokas al Vi; rapidu al mi;   Atentu mian vocxon, kiam mi vokas al Vi.
141:2 Mia pregxo valoru antaux Vi kiel incenso,   La levo de miaj manoj kiel vespera oferdono.
141:3 Metu, ho Eternulo, gardon al mia busxo,   Gardu la pordon de miaj lipoj.
141:4 Ne klinu mian koron al io malbona,   Al partoprenado en malbonagoj kun malbonaguloj;   Mi ne mangxu iliajn bongustajxojn.
141:5 Virtuloj min frapu favorkore kaj punu min:   GXi estos oleo por la kapo;   Mia kapo ne rifuzos, se estos ecx pli;   Kaj mi pregxas cxe iliaj malfelicxoj.
141:6 Disigxis sur roko iliaj jugxantoj,   Kaj ili auxdis miajn vortojn, kiel amikaj ili estis.
141:7 Kiel iu plugas kaj dispecigas la teron,   Tiel estas disjxetitaj iliaj ostoj gxis la busxo de SXeol.
141:8 CXar al Vi, ho Eternulo, mia Sinjoro, estas direktitaj miaj okuloj;   Al Vi mi esperas:ne forpusxu mian animon.
141:9 Gardu min kontraux la reto, kiun oni metis al mi,   Kontraux la implikilo de la malbonaguloj.
141:10 La malvirtuloj falu en siajn retojn cxiuj,   Dum mi preteriros.
142:1 Instruo de David, kiam li estis en la kaverno. Pregxo. Per mia vocxo mi krias al la Eternulo,   Per mia vocxo mi pregxas al la Eternulo.
142:2 Mi elversxas antaux Li mian peton,   Mian suferon mi al Li rakontas.
142:3 Kiam senfortigxis en mi mia spirito, tiam Vi sciis mian vojon:   Sur la vojo, kiun mi iras, ili kasxis reton por mi.
142:4 Rigardu dekstren kaj vidu:neniu volas min koni;   Malaperis rifugxejo por mi, neniu zorgas pri mia animo.
142:5 Mi krias al Vi, ho Eternulo;   Mi diras:Vi estas mia rifugxejo,   Mia parto en la lando de la vivantoj.
142:6 Atentu mian ploron, cxar mi tre senfortigxis;   Savu min de miaj persekutantoj, cxar ili estas pli fortaj ol mi.
142:7 Eligu mian animon el malliberejo, por ke mi gloru Vian nomon.   Min cxirkauxos la virtuloj, kiam Vi bonfaros al mi.
143:1 Psalmo de David. Ho Eternulo, auxskultu mian pregxon,   Atentu mian petegon laux Via vereco,   Respondu al mi laux Via justeco.
143:2 Kaj ne eniru en jugxon kun Via sklavo,   CXar neniu vivanta povos pravigxi antaux Vi.
143:3 CXar malamiko persekutis mian animon,   Premis al la tero mian vivon;   Li metis min en mallumon, kiel delonge mortintojn.
143:4 Senfortigxas en mi mia animo,   Konsumigxas en mi mia koro.
143:5 Mi rememoras la tagojn antikvajn,   Mi meditas pri cxiuj Viaj faroj,   Mi pensas pri la faritajxoj de Viaj manoj.
143:6 Mi etendas al Vi miajn manojn;   Mia animo soifas Vin kiel seka tero.  Sela.
143:7 Rapidu, auxskultu min, ho Eternulo, mia spirito konsumigxas;   Ne kasxu antaux mi Vian vizagxon,   CXar mi similigxus al la forirantaj en la tombon.
143:8 Auxdigu al mi matene Vian bonecon,   CXar Vin mi fidas;   Montru al mi la vojon, kiun mi devas iri,   CXar al Vi mi levas mian animon.
143:9 Savu min de miaj malamikoj, ho Eternulo;   Al Vi mi rifugxas.
143:10 Instruu al mi plenumi Vian volon, cxar Vi estas mia Dio;   Via bona spirito gvidu min sur ebena tero.
143:11 Pro Via nomo, ho Eternulo, lasu min vivi;   Pro Via justeco eligu mian animon el mizero.
143:12 Kaj pro Via favorkoreco ekstermu miajn malamikojn  Kaj pereigu cxiujn premantojn de mia animo,   CXar mi estas Via sklavo.
144:1 De David. Benata estu la Eternulo, mia Roko,   Kiu instruas miajn manojn batali, miajn fingrojn militi:
144:2 Mia bono kaj mia fortikajxo,   Mia rifugxejo kaj mia savanto,   Mia sxildo, Li, kiun mi fidas,   Kiu submetas al mi mian popolon.
144:3 Ho Eternulo, kio estas homo, ke Vi lin konas,   Kaj homido, ke Vi lin atentas?
144:4 Homo estas simila al spireto;   Liaj tagoj estas kiel pasanta ombro.
144:5 Ho Eternulo, klinu Vian cxielon kaj iru malsupren;   Tusxu la montojn, kaj ili ekfumigxos.
144:6 Ekbriligu fulmon, kaj dispelu ilin;   Sendu Viajn sagojn, kaj konfuzu ilin.
144:7 Etendu Vian manon el supre;   Liberigu min, kaj savu min el granda akvo,   El la mano de fremduloj,
144:8 Kies busxo parolas malverajxon  Kaj kies dekstra mano estas mano de trompo.
144:9 Ho Dio, novan kanton mi kantos al Vi,   Sur dekkorda psaltero mi muzikos al Vi,
144:10 Kiu donas helpon al la regxoj,   Kiu savas Sian sklavon David de dangxera glavo.
144:11 Liberigu min, kaj savu min el la mano de fremduloj,   Kies busxo parolas malverajxon  Kaj kies dekstra mano estas mano de trompo.
144:12 Niaj filoj kiel plantitajxoj kreskas en sia juneco;   Niaj filinoj estas kiel skulptitaj kolonoj, ornamoj de palaco;
144:13 Niaj grenejoj estas plenaj, enhavas suficxe da greno de cxiu speco;   Niaj sxafoj estas en la nombro de miloj kaj dekmiloj sur niaj pasxtejoj;
144:14 Niaj bovoj estas sxargxitaj;   Ne ekzistas difekto, ne ekzistas perdo, ne ekzistas ploro sur niaj stratoj;
144:15 Felicxa estas la popolo, kiu havas tian staton;   Felicxa estas la popolo, kies Dio estas la Eternulo.
145:1 Glorkanto de David. Mi altigos Vin, mia Dio, ho Regxo,   Kaj mi benos Vian nomon cxiam kaj eterne.
145:2 CXiutage mi Vin benos,   Kaj mi gloros Vian nomon cxiam kaj eterne.
145:3 Granda estas la Eternulo kaj tre glorinda,   Kaj Lia grandeco estas nemezurebla.
145:4 Generacio al generacio lauxdos Viajn farojn  Kaj rakontos pri Via potenco.
145:5 Pri la majesto de Via granda gloro  Kaj pri Viaj mirindaj faroj mi meditos.
145:6 La forton de Viaj timindajxoj oni priparolos,   Kaj Vian grandecon mi rakontos.
145:7 Oni gloros la renomon de Via granda boneco,   Kaj oni prikantos Vian justecon.
145:8 Kompatema kaj favorkora estas la Eternulo,   Longetolera kaj kun granda boneco.
145:9 La Eternulo estas bona por cxiuj;   Lia favorkoreco estas super cxiuj Liaj kreitajxoj.
145:10 Gloros Vin, ho Eternulo, cxiuj Viaj kreitajxoj,   Kaj Viaj fideluloj Vin benos.
145:11 Ili raportos pri la gloro de Via regno  Kaj parolos pri Via potenco,
145:12 Por sciigi al la homidoj Lian potencon  Kaj la majestan gloron de Lia regno.
145:13 Via regxeco estas regxeco eterna,   Kaj Via regado estas por cxiuj generacioj.
145:14 La Eternulo subtenas cxiujn falantojn  Kaj restarigas cxiujn kurbigitojn.
145:15 CXies okuloj estas turnitaj al Vi,   Kaj Vi donas al ili ilian mangxon en gxia tempo.
145:16 Vi malfermas Vian manon  Kaj satigas favore cxion vivantan.
145:17 Justa estas la Eternulo en cxiuj Siaj vojoj  Kaj bona en cxiuj Siaj faroj.
145:18 Proksima estas la Eternulo por cxiuj, kiuj Lin vokas,   Por cxiuj, kiuj vokas Lin sincere.
145:19 La deziron de Siaj respektantoj Li plenumas,   Kaj ilian krion Li auxdas kaj helpas ilin.
145:20 La Eternulo gardas cxiujn Sian amantojn,   Kaj cxiujn malvirtulojn Li ekstermas.
145:21 La gloron de la Eternulo eldiros mia busxo,   Kaj cxiu karno benu Lian sanktan nomon cxiam kaj eterne.
146:1 Haleluja!   Gloru, ho mia animo, la Eternulon.
146:2 Mi gloros la Eternulon en la dauxro de mia tuta vivo,   Mi kantos al mia Dio tiel longe, kiel mi estos.
146:3 Ne fidu eminentulojn,   Homidon, kiu ne povas helpi.
146:4 Eliras lia spirito, li reiras en sian teron;   Kaj en tiu tago neniigxas cxiuj liaj intencoj.
146:5 Bone estas al tiu, kies helpo estas la Dio de Jakob,   Kiu esperas al la Eternulo, lia Dio,
146:6 Kiu kreis la cxielon kaj la teron,   La maron, kaj cxion, kio estas en ili,   Kiu gardas la veron eterne;
146:7 Kiu faras justecon al la prematoj,   Donas panon al la malsataj.   La Eternulo liberigas la malliberulojn;
146:8 La Eternulo malfermas la okulojn al la blinduloj;   La Eternulo restarigas la kurbigitojn;   La Eternulo amas la virtulojn;
146:9 La Eternulo gardas la enmigrintojn,   Subtenas orfon kaj vidvinon;   Sed la vojon de malvirtuloj Li pereigas.
146:10 La Eternulo regxas eterne,   Via Dio, ho Cion, por cxiuj generacioj.   Haleluja!
147:1 Haleluja!   CXar estas bone kanti al nia Dio,   CXar agrabla estas la glorkantado.
147:2 La Eternulo konstruas Jerusalemon,   La elpelitojn de Izrael Li kolektas.
147:3 Li sanigas la korprematojn  Kaj bandagxas iliajn vundojn.
147:4 Li kalkulas la stelojn,   Kaj al ili cxiuj Li donas nomojn.
147:5 Granda estas nia Sinjoro kaj tre forta;   Lia sagxo estas nemezurebla.
147:6 La Eternulo altigas la humilulojn;   Sed la malvirtulojn Li malaltigas gxis la tero.
147:7 Kantu al la Eternulo gloradon,   Muziku al nia Dio per harpo.
147:8 Li kovras la cxielon per nuboj,   Pretigas por la tero pluvon,   Kreskigas sur la montoj herbon.
147:9 Li donas al la bruto gxian nutrajxon,   Kaj al la korvidoj, kiuj krias.
147:10 Ne la forton de cxevalo Li sxatas;   Ne la femuroj de homo al Li placxas:
147:11 Placxas al la Eternulo Liaj timantoj,   Kiuj fidas Lian bonecon.
147:12 Lauxdu, ho Jerusalem, la Eternulon;   Gloru vian Dion, ho Cion.
147:13 CXar Li fortikigis la riglilojn en viaj pordegoj,   Li benis viajn filojn interne de vi.
147:14 Li donas pacon al viaj limoj,   Li satigas vin per la plej bona el la tritiko.
147:15 Li sendas Sian ordonon al la tero;   Tre rapide kuras Lia vorto.
147:16 Li donas negxon kiel lanon,   Li sxutas prujnon kiel cindron.
147:17 Li jxetas Sian glacion kiel pecojn;   Kiu kontrauxstaros al Lia frosto?
147:18 Li sendas Sian vorton, kaj cxio degelas;   Li blovas per Sia vento, kaj ekfluas akvo.
147:19 Li sciigas al Jakob Sian vorton,   Siajn legxojn kaj decidojn al Izrael.
147:20 Tiel Li ne faras al iu alia popolo;   Kaj Liajn decidojn ili ne scias.   Haleluja!
148:1 Haleluja!   Gloru la Eternulon el la cxielo,   Gloru Lin en la alto.
148:2 Gloru Lin, cxiuj Liaj angxeloj;   Gloru Lin, cxiuj Liaj militistaroj.
148:3 Gloru Lin, suno kaj luno;   Gloru Lin, cxiuj lumaj steloj.
148:4 Gloru Lin, plej supraj cxieloj,   Kaj la akvo, kiu estas super la cxielo.
148:5 Ili gloru la nomon de la Eternulo;   CXar Li ordonis, kaj ili kreigxis.
148:6 Kaj Li starigis ilin por cxiam, por eterne;   Li donis legxon, kiun ili ne malobeos.
148:7 Gloru la Eternulon el la tero,   Marmonstroj kaj cxiuj abismoj;
148:8 Fulmo kaj hajlo, negxo kaj nebulo,   Ventego, kiu plenumas Lian vorton;
148:9 Montoj kaj cxiuj montetoj,   Fruktoportaj arboj kaj cxiuj cedroj;
148:10 Bestoj kaj cxiaj brutoj,   Rampajxoj kaj flugilaj birdoj;
148:11 Regxoj de la tero kaj cxiuj popoloj,   Princoj kaj cxiuj jugxantoj sur la tero;
148:12 Junuloj kaj junulinoj,   Maljunuloj kaj knaboj.
148:13 Ili gloru la nomon de la Eternulo,   CXar sole Lia nomo estas alta,   Lia majesto estas sur la tero kaj en la cxielo.
148:14 Kaj Li altigis la kornon de Sia popolo,   La gloron de cxiuj Liaj fideluloj,   De la filoj de Izrael, Lia plej proksima popolo.   Haleluja!
149:1 Haleluja!   Kantu al la Eternulo novan kanton,   Lian gloron en la anaro de fideluloj.
149:2 Izrael gxoju pri sia Kreinto,   La filoj de Cion gxoju pri sia Regxo.
149:3 Ili gloru Lian nomon en danco,   Per tamburino kaj harpo ili muziku al Li.
149:4 CXar al la Eternulo placxas Lia popolo;   Li ornamas humilulojn per savo.
149:5 La fideluloj gxoju en honoro,   Kantu gxoje sur siaj kusxejoj.
149:6 Glorado al Dio estas en ilia busxo,   Kaj dutrancxa glavo en ilia mano,
149:7 Por fari vengxon super la popoloj,   Punkorektadon super la gentoj;
149:8 Por malliberigi iliajn regxojn per cxenoj  Kaj iliajn eminentulojn per feraj katenoj;
149:9 Por fari super ili antauxdestinitan jugxon.   Tio estas honoro por cxiuj Liaj fideluloj.   Haleluja!
150:1 Haleluja!   Gloru Dion en Lia sanktejo,   Gloru Lin en la firmajxo de Lia forto.
150:2 Gloru Lin por Liaj potencaj faroj,   Gloru Lin laux Lia granda majesto.
150:3 Gloru Lin per sonado de trumpeto,   Gloru Lin per psaltero kaj harpo.
150:4 Gloru Lin per tamburino kaj danco,   Gloru Lin per kordinstrumentoj kaj fluto.
150:5 Gloru Lin per lauxtaj cimbaloj,   Gloru Lin per tintantaj cimbaloj.
150:6 CXio spiranta gloru la Eternulon.   Haleluja!


Next: Proverbs

1:1 Sentencoj de Salomono, filo de David, regxo de Izrael:
1:2 Por scii sagxon kaj moralinstruon;   Por kompreni parolojn de prudento;
1:3 Por ricevi instruon pri sagxo,   Vero, justo, kaj honesto;
1:4 Por doni al la malkleruloj spriton,   Al la junulo scion kaj singardemon.
1:5 Sagxulo auxdu kaj plimultigu sian scion,   Kaj prudentulo akiros gvidajn kapablojn,
1:6 Por kompreni sentencon kaj retorajxon,   La vortojn de sagxuloj kaj iliajn enigmojn.
1:7 La timo antaux la Eternulo estas la komenco de sciado.   Sagxon kaj instruon malpiuloj malestimas.
1:8 Auxskultu, mia filo, la instruon de via patro,   Kaj ne forjxetu la ordonon de via patrino;
1:9 CXar ili estas bela krono por via kapo,   Kaj ornamo por via kolo.
1:10 Mia filo, se pekuloj vin logos,   Ne sekvu ilin.
1:11 Se ili diros:Iru kun ni,   Ni embuskos por mortigi,   Ni senkauxze insidos senkulpulojn;
1:12 Kiel SXeol ni englutos ilin vivajn,   Kaj la piulojn kiel irantajn en la tombon;
1:13 Ni trovos diversajn grandvalorajxojn,   Ni plenigos niajn domojn per rabajxo;
1:14 Vi lotos meze inter ni,   Unu monujo estos por ni cxiuj:
1:15 Mia filo, ne iru la vojon kune kun ili;   Gardu vian piedon de ilia vojstreko,
1:16 CXar iliaj piedoj kuras al malbono,   Kaj rapidas, por versxi sangon.
1:17 CXar vane estas metata reto  Antaux la okuloj de cxiu birdo.
1:18 Kaj ili embuskas sian propran sangon,   Ili insidas siajn proprajn animojn.
1:19 Tiaj estas la vojoj de cxiu, kiu avidas rabakiron;   GXi forprenas la vivon de sia posedanto.
1:20 La sagxo krias sur la strato;   GXi auxdigas sian vocxon sur la placoj;
1:21 GXi vokas en la cxefaj kunvenejoj, cxe la pordegaj enirejoj;   En la urbo gxi diras siajn parolojn.
1:22 GXis kiam, ho malkleruloj, vi amos nescion?   Kaj al blasfemantoj placxos blasfemado,   Kaj senprudentuloj malamos scion?
1:23 Returnu vin al mia predikado;   Jen mi eligos al vi mian spiriton,   Mi sciigos al vi miajn vortojn.
1:24 CXar mi vokis, kaj vi rifuzis;   Mi etendis mian manon, kaj neniu atentis;
1:25 Kaj vi forjxetis cxiujn miajn konsilojn,   Kaj miajn predikojn vi ne deziris:
1:26 Tial ankaux mi ridos cxe via malfelicxo;   Mi mokos, kiam timo vin atakos.
1:27 Kiam la timo atakos vin kiel uragano,   Kaj via malfelicxo venos kiel ventego,   Kiam venos al vi mizero kaj sufero:
1:28 Tiam ili min vokos, sed mi ne respondos;   Ili min sercxos, sed min ne trovos.
1:29 Tial ke ili malamis scion,   Kaj timon antaux la Eternulo ili ne deziris havi,
1:30 Ili ne deziris miajn konsilojn,   Ili malestimis cxiujn miajn predikojn:
1:31 Ili mangxu la fruktojn de sia agado,   Kaj ili satigxu de siaj pripensoj.
1:32 CXar la kapricoj de la malsagxuloj ilin mortigas,   Kaj la senzorgeco de la senorduloj ilin pereigas.
1:33 Sed kiu min auxskultas, tiu logxos sendangxere,   Kaj estos trankvila, kaj ne timos malbonon.
2:1 Mia filo! se vi akceptos miajn parolojn  Kaj konservos cxe vi miajn ordonojn,
2:2 Ke via orelo atente auxskultos sagxon  Kaj vian koron vi inklinigos al komprenado;
2:3 Se vi vokos la prudenton  Kaj direktos vian vocxon al la sagxo:
2:4 Se vi sercxos gxin kiel argxenton,   Sercxegos kiel trezoron:
2:5 Tiam vi komprenos la timon antaux la Eternulo,   Kaj vi akiros konadon pri Dio.
2:6 CXar la Eternulo donas sagxon;   El Lia busxo venas scio kaj kompreno.
2:7 Li havas helpon por la virtuloj;   Li estas sxildo por tiuj, kiuj vivas pie.
2:8 Li gardas la iradon de la justo,   Kaj zorgas pri la vojo de Siaj piuloj.
2:9 Tiam vi komprenos veremon kaj juston  Kaj pion kaj cxiun bonan vojon.
2:10 CXar sagxo venos en vian koron,   Kaj scio estos agrabla por via animo.
2:11 Bona konscio vin gvidos,   Prudento vin gardos,
2:12 Por savi vin de la vojo de malbono,   De homo, parolanta kontrauxverajxon,
2:13 De tiuj, kiuj forlasas la gxustan vojon,   Por iri la vojojn de mallumo,
2:14 Kiuj gxojas, kiam ili faras malbonon,   Trovas plezuron en la malordo de la malboneco,
2:15 Kies vojoj estas malrektaj  Kaj kies irado deflankigxis;
2:16 Por savi vin de fremda virino,   De edzino ne via, kies paroloj estas glataj,
2:17 Kiu forlasas la amikon de sia juneco,   Kaj forgesas la ligon de sia Dio;
2:18 CXar sxia domo kondukas al morto,   Kaj sxiaj pasxoj al la inferuloj;
2:19 CXiuj, kiuj eniras al sxi, ne revenas,   Kaj ne reatingas la vojon de la vivo;
2:20 Ke vi iru la vojon de bonuloj,   Kaj sekvu la pasxosignojn de piuloj.
2:21 CXar la piuloj logxos sur la tero,   Kaj la senpekuloj restos sur gxi;
2:22 Sed la malpiuloj estos ekstermitaj de sur la tero,   Kaj la maliculoj estos malaperigitaj de tie.
3:1 Mia filo! ne forgesu mian instruon,   Kaj via koro konservu miajn ordonojn.
3:2 CXar ili akirigos al vi longan vivon,   Jarojn de vivo kaj paco.
3:3 Favoro kaj vero vin ne forlasu;   Alligu ilin al via kolo,   Skribu ilin sur la tabeloj de via koro.
3:4 Kaj vi trovos favoron kaj bonan opinion  CXe Dio kaj homoj.
3:5 Fidu la Eternulon per via tuta koro,   Kaj ne fidu vian prudenton.
3:6 Konsciu Lin en cxiuj viaj vojoj,   Kaj Li gxustigos vian iradon.
3:7 Ne opiniu vin sagxa;   Timu la Eternulon, kaj deturnu vin de malbono.
3:8 CXi tio estos saniga por via korpo,   Kaj bona nutro por viaj ostoj.
3:9 Faru honoron al la Eternulo el via havo  Kaj el la unuavenajxo de cxiuj viaj rikoltoj:
3:10 Tiam viaj grenejoj tute plenigxos,   Kaj viaj vinpremejoj superbordigos moston.
3:11 La instruon de la Eternulo, ho mia filo, ne malsxatu;   Kaj ne deturnu vin, kiam Li faras al vi punon;
3:12 CXar kiun la Eternulo amas, tiun Li punkorektas,   Kiel patro la filon, en kiu li havas plezuron.
3:13 Felicxa estas la homo, kiu trovis sagxon,   Kaj la homo, kiu akiris prudenton;
3:14 CXar estas pli bone gxin acxeti, ol acxeti argxenton,   Kaj gxia rikoltajxo estas pli bona, ol pura oro.
3:15 GXi estas pli kara, ol juveloj;   Kaj nenio, kion vi povus deziri, povas esti komparata kun gxi.
3:16 Longa vivo estas en gxia dekstra mano;   Ricxo kaj gloro estas en gxia maldekstra mano.
3:17 GXiaj vojoj estas vojoj agrablaj,   Kaj cxiuj gxiaj vojetoj estas paco.
3:18 GXi estas arbo de vivo por tiuj, kiuj gxin ekkaptis;   Kaj felicxaj estas tiuj, kiuj gxin posedas.
3:19 La Eternulo per sagxo fondis la teron;   Per prudento Li arangxis la cxielon.
3:20 Per Lia cxionsciado disigxis abismoj;   Kaj la nuboj elversxas roson.
3:21 Mia filo! ili ne foriru de viaj okuloj;   Konservu klarecon de la kapo kaj prudenton:
3:22 Ili estos vivo por via animo,   Kaj ornamo por via kolo.
3:23 Tiam vi iros sendangxere vian vojon,   Kaj via piedo ne falpusxigxos.
3:24 Kiam vi kusxigxos dormi, vi ne timos;   Kaj kiam vi kusxos, via dormo estos agrabla.
3:25 Ne timu subitan teruron,   Nek pereigon, kiu povus veni de malbonuloj;
3:26 CXar la Eternulo estos via helpo,   Kaj gardos vian piedon kontraux reto.
3:27 Ne rifuzu bonon al la bezonantoj,   Se via mano havas la forton por fari.
3:28 Kiam vi havas cxe vi, ne diru al via proksimulo:   Iru kaj revenu, kaj morgaux mi donos.
3:29 Ne pripensu malbonon kontraux via proksimulo,   Kiam li kun konfido logxas cxe vi.
3:30 Ne malpacu kun iu senkauxze,   Se li ne faris al vi malbonon.
3:31 Ne enviu rabemulon,   Kaj elektu neniun el liaj vojoj;
3:32 CXar la perversulojn la Eternulo abomenas,   Kaj Sian intencon Li malkasxas al la piuloj.
3:33 Malbeno de la Eternulo estas en la domo de malbonulo,   Kaj la logxejon de piuloj Li benas.
3:34 La mokantojn Li mokas,   Kaj al la humiluloj Li donas favoron.
3:35 Honoron heredas sagxuloj;   Sed malsagxuloj forportas honton.
4:1 Auxskultu, infanoj, la instruon de la patro,   Kaj atentu, por lerni prudenton;
4:2 CXar bonan instruon mi donis al vi;   Mian legxon ne forlasu.
4:3 CXar mi estis filo de mia patro,   Dorlotata kaj sola de mia patrino.
4:4 Kaj li instruis min, kaj diris al mi:   Via koro akceptu miajn vortojn;   Observu miajn ordonojn, kaj vi vivos.
4:5 Akiru sagxon, akiru prudenton;   Ne forgesu, kaj ne deflankigxu de la paroloj de mia busxo.
4:6 Ne forlasu gxin, kaj gxi vin gardos;   Amu gxin, kaj gxi zorgos pri vi.
4:7 La komenco de sagxo estas:akiru sagxon;   Kaj por via tuta havo akiru prudenton.
4:8 SXatu gxin alte, kaj gxi vin altigos;   Kaj gxi donos al vi honoron, se vi gxin enbrakigos.
4:9 GXi donos cxarman ornamon al via kapo;   Belan kronon gxi donacos al vi.
4:10 Auxskultu, mia filo, kaj akceptu miajn vortojn;   Kaj multigxos la jaroj de via vivo.
4:11 Mi kondukos vin laux la vojo de sagxo;   Mi irigos vin sur rekta vojstreko.
4:12 Kiam vi iros, via irado ne estos malfaciligata;   Kaj kiam vi kuros, vi ne falpusxigxos.
4:13 Tenu forte la instruon, ne forlasu gxin;   Konservu gxin, cxar gxi estas via vivo.
4:14 La vojstrekon de malpiuloj ne iru,   Kaj ne ekpasxu sur la vojo de malbonuloj;
4:15 Evitu gxin, ne trapasu gxin;   Flankigxu de gxi, kaj preterpasu.
4:16 CXar ili ne ekdormas, se ili ne faris malbonon;   Kaj ili perdas la dorman ripozon, se ili ne pekigis;
4:17 CXar ili mangxas panon de malpio  Kaj trinkas vinon de krimo.
4:18 Kaj la vojo de piuloj estas kiel lumo levigxanta,   Kiu cxiam pli lumas gxis plena tagigxo.
4:19 La vojo de malpiuloj estas kiel mallumo;   Ili ne scias, je kio ili falpusxigxos.
4:20 Mia filo, atentu miajn vortojn;   Klinu vian orelon al miaj paroloj.
4:21 Ili ne forigxu de viaj okuloj;   Gardu ilin en via koro.
4:22 CXar ili estas vivo por tiuj, kiuj ilin trovis,   Kaj sanigaj por ilia tuta korpo.
4:23 Pli ol cxion gardatan, gardu vian koron;   CXar el gxi eliras la vivo.
4:24 Forigu de vi falsemon de la busxo,   Kaj malicon de la lipoj malproksimigu de vi.
4:25 Viaj okuloj rigardu rekte,   Kaj viaj palpebroj direktigxu rekte antauxen.
4:26 Fortikigu la direkton de viaj piedoj,   Kaj cxiuj viaj vojoj estu firmaj.
4:27 Ne sxanceligxu dekstren, nek maldekstren;   Forigu de malbono vian piedon.
5:1 Mia filo! atentu mian sagxon;   Al mia prudento klinu vian orelon,
5:2 Por ke vi konservu prudenton  Kaj via busxo tenu scion.
5:3 CXar la busxo de malcxastulino elversxas mielon,   Kaj sxia gorgxo estas pli glata ol oleo.
5:4 Sed sxia sekvajxo estas maldolcxa kiel absinto,   Akra kiel ambauxtrancxa glavo.
5:5 SXiaj piedoj iras malsupren al la morto;   SXiaj pasxoj atingas SXeolon.
5:6 SXi ne iras rekte laux la vojo de vivo;   SXiaj pasxoj sxanceligxas, sed tion sxi ne scias.
5:7 Kaj nun, infanoj, auxskultu min,   Kaj ne forklinigxu de la vortoj de mia busxo.
5:8 Malproksimigu de sxi vian vojon,   Kaj ne proksimigxu al la pordo de sxia domo,
5:9 Por ke vi ne fordonu al aliaj vian honoron  Kaj viajn jarojn al la kruelulo,
5:10 Por ke fremduloj ne satigxu de via havo,   Kaj viaj laboroj ne estu en fremda domo,
5:11 GXis vi gxemos en la fino,   Kiam konsumigxos via karno kaj via korpo,
5:12 Kaj vi diros:Ho, kiel mi malamis instruon,   Kaj mia koro malsxatis moraligon!
5:13 Kaj mi ne auxskultis la vocxon de miaj instruantoj,   Kaj mi ne klinis mian orelon al miaj lernigantoj.
5:14 Mi estis preskaux en cxia malbono  Meze de kunveno kaj societo.
5:15 Trinku akvon el via cisterno,   Kaj fluantan el via puto.
5:16 Viaj fontoj disfluu eksteren,   Akvaj torentoj en la stratojn.
5:17 Ili apartenu al vi sola,   Sed ne al aliaj kun vi.
5:18 Via fonto estu benata;   Kaj havu gxojon de la edzino de via juneco.
5:19 SXi estas cxarma kiel cervino,   Kaj aminda kiel ibeksino;   SXiaj karesoj gxuigu vin en cxiu tempo,   SXia amo cxiam donu al vi plezuron.
5:20 Kaj kial, mia filo, vi volas sercxi al vi plezuron cxe fremda virino  Kaj enbrakigi ne apartenantan al vi?
5:21 CXar antaux la okuloj de la Eternulo estas la vojoj de homo,   Kaj cxiujn liajn irojn Li pripensas.
5:22 Liaj propraj malbonfaroj enkaptos la malpiulon,   Kaj la sxnuroj de lia peko lin tenos.
5:23 Li mortos pro manko de eduko;   Kaj la multo de lia senprudenteco lin devojigos.
6:1 Mia filo! se vi garantiis por via proksimulo  Kaj donis vian manon por aliulo,
6:2 Tiam vi enretigxis per la vortoj de via busxo,   Kaptigxis per la vortoj de via busxo.
6:3 Tiam, mia filo, agu tiel kaj savigxu,   CXar vi falis en la mano de via proksimulo:   Iru, vigligxu, kaj petegu vian proksimulon;
6:4 Ne lasu viajn okulojn dormi  Kaj viajn palpebrojn dormeti;
6:5 Savu vin, kiel gazelo, el la mano,   Kaj kiel birdo el la mano de la birdokaptisto.
6:6 Iru al la formiko, vi maldiligentulo;   Rigardu gxian agadon, kaj sagxigxu.
6:7 Kvankam gxi ne havas estron,   Nek kontrolanton, nek reganton,
6:8 GXi pretigas en la somero sian panon,   GXi kolektas dum la rikolto sian mangxon.
6:9 GXis kiam, maldiligentulo, vi kusxos?   Kiam vi levigxos de via dormo?
6:10 Iom da dormo, iom da dormeto,   Iom da kunmeto de la manoj por kusxado;
6:11 Kaj venos via malricxeco kiel rabisto,   Kaj via senhaveco kiel viro armita.
6:12 Homo sentauxga, homo malbonfarema,   Iras kun busxo malica,
6:13 Donas signojn per la okuloj, aludas per siaj piedoj,   Komprenigas per siaj fingroj;
6:14 Perverseco estas en lia koro, li intencas malbonon;   En cxiu tempo li semas malpacon.
6:15 Tial subite venos lia pereo;   Li estos rompita subite, kaj neniu lin sanigos.
6:16 Jen estas ses aferoj, kiujn la Eternulo malamas,   Kaj sep, kiujn Li abomenegas.
6:17 Arogantaj okuloj, mensogema lango,   Kaj manoj, kiuj versxas senkulpan sangon,
6:18 Koro, kiu preparas malbonfarajn intencojn,   Piedoj, kiuj rapidas kuri al malbono,
6:19 Falsa atestanto, kiu elspiras mensogojn;   Kaj tiu, kiu semas malpacon inter fratoj.
6:20 Konservu, mia filo, la ordonon de via patro,   Kaj ne forjxetu la instruon de via patrino.
6:21 Ligu ilin por cxiam al via koro,   Volvu ilin sur vian kolon.
6:22 Kiam vi iros, ili gvidos vin;   Kiam vi kusxigxos, ili vin gardos;   Kaj kiam vi vekigxos, ili parolos kun vi.
6:23 CXar moralordono estas lumingo, kaj instruo estas lumo,   Kaj edifaj predikoj estas vojo de vivo,
6:24 Por gardi vin kontraux malbona virino,   Kontraux glata lango de fremdulino.
6:25 Ne deziregu en via koro sxian belecon,   Kaj ne kaptigxu per sxiaj palpebroj.
6:26 CXar la kosto de publikulino estas nur unu pano;   Sed fremda edzino forkaptas la grandvaloran animon.
6:27 CXu iu povas teni fajron en sia sino tiel,   Ke liaj vestoj ne brulu?
6:28 CXu iu povas marsxi sur ardantaj karboj,   Ne bruligante siajn piedojn?
6:29 Tiel ankaux estas kun tiu, kiu venas al la edzino de sia proksimulo;   Neniu, kiu sxin ektusxas, restas sen puno.
6:30 Oni ne faras grandan honton al sxtelanto,   Se li sxtelas por sin satigi, kiam li malsatas;
6:31 Kaj kiam oni lin kaptas, li pagas sepoble;   La tutan havon de sia domo li fordonas.
6:32 Sed kiu adultas kun virino, tiu estas sensagxa;   Tiu, kiu faras tion, pereigas sian animon;
6:33 Batojn kaj malhonoron li ricevas,   Kaj lia honto ne elvisxigxas;
6:34 CXar furiozas la jxaluzo de la edzo;   Kaj li ne indulgas en la tempo de la vengxo.
6:35 Li rigardas nenian kompenson,   Kaj li ne akceptas, se vi volas ecx multe donaci.
7:1 Mia filo! konservu miajn vortojn,   Kaj gardu cxe vi miajn moralordonojn.
7:2 Konservu miajn moralordonojn, kaj vivu;   Kaj mian instruon, kiel la pupilon de viaj okuloj.
7:3 Ligu ilin al viaj fingroj;   Skribu ilin sur la tabelo de via koro.
7:4 Diru al la sagxo:Vi estas mia fratino;   Kaj la prudenton nomu mia parencino;
7:5 Por ke vi estu gardata kontraux fremda edzino,   Kontraux fremdulino, kies paroloj estas glataj.
7:6 CXar mi rigardis tra fenestro de mia domo,   Tra mia krado;
7:7 Kaj mi vidis inter la naivuloj,   Mi rimarkis inter la nematuruloj junulon senprudentan,
7:8 Kiu pasis sur la placo preter sxia angulo,   Kaj iris la vojon al sxia domo,
7:9 En krepusko, en vespero de tago,   Kiam farigxis nokto kaj mallumo.
7:10 Kaj jen renkonte al li iras virino  En ornamo de publikulino, ruzema je la koro.
7:11 Bruema kaj vagema;   SXiaj piedoj ne logxas en sxia domo.
7:12 Jen sxi estas sur la strato, jen sur la placoj,   Kaj apud cxiu angulo sxi embuskas.
7:13 Kaj sxi kaptis lin, kaj kisis lin  Kun senhonta vizagxo, kaj diris al li:
7:14 Mi devis alporti dankan oferdonon;   Hodiaux mi plenumis mian solenan promeson.
7:15 Tial mi eliris al vi renkonte,   Por sercxi vian vizagxon, kaj mi vin trovis.
7:16 Mi bele kovris mian liton  Per multkoloraj teksajxoj el Egiptujo.
7:17 Mi parfumis mian kusxejon  Per mirho, aloo, kaj cinamo.
7:18 Venu, ni gxuu suficxe volupton gxis la mateno,   Ni plezurigxu per la amo.
7:19 CXar mia edzo ne estas hejme,   Li iris en malproksiman vojon;
7:20 La sakon kun mono li prenis kun si;   Li revenos hejmen je la plenluno.
7:21 SXi forlogis lin per sia multeparolado,   Per sia glata busxo sxi lin entiris.
7:22 Li tuj iras post sxi,   Kiel bovo iras al la bucxo  Kaj kiel katenita malsagxulo al la puno;
7:23 GXis sago fendas al li la hepaton;   Kiel birdo rapidas al la kaptilo,   Kaj ne scias, ke gxi pereigas sian vivon.
7:24 Kaj nun, infanoj, auxskultu min,   Atentu la vortojn de mia busxo.
7:25 Via koro ne flankigxu al sxia vojo,   Ne eraru sur sxia irejo;
7:26 CXar multajn sxi vundis kaj faligis,   Kaj multegaj estas sxiaj mortigitoj.
7:27 SXia domo estas vojoj al SXeol,   Kiuj kondukas malsupren al la cxambroj de la morto.
8:1 CXu ne vokas la sagxo?   Kaj cxu la prudento ne auxdigas sian vocxon?
8:2 GXi staras sur la pinto de altajxoj,   Apud la vojo, cxe la vojkrucxigxoj.
8:3 Apud la pordegoj, cxe la eniro en la urbon,   CXe la eniro tra la pordoj, gxi kantas:
8:4 Al vi, ho viroj, mi vokas;   Kaj mia vocxo sin turnas al la homoj:
8:5 Komprenu, naivuloj, la prudenton,   Kaj sensprituloj prenu en la koron.
8:6 Auxskultu, cxar mi parolos gravajxon,   Kaj gxustajxo eliros el mia busxo.
8:7 CXar mia lango parolos veron,   Kaj malpiajxon abomenas miaj lipoj.
8:8 Justaj estas cxiuj paroloj de mia busxo;   Ili ne enhavas falson kaj malicon.
8:9 CXiuj ili estas gxustaj por tiu, kiu ilin komprenas,   Kaj justaj por tiuj, kiuj akiris scion.
8:10 Prenu mian instruon, kaj ne argxenton;   Kaj la scion sxatu pli, ol plej puran oron.
8:11 CXar sagxo estas pli bona ol multekostaj sxtonoj;   Kaj nenio, kion oni povas deziri, povas esti egala al gxi.
8:12 Mi, sagxo, logxas kun la prudento,   Kaj mi trovas prudentajn konsilojn.
8:13 Timo antaux la Eternulo malamas malbonon,   Fieron, malhumilon, kaj malbonan vojon;   Malsinceran busxon mi malamas.
8:14 De mi venas konsilo kaj bonarangxo;   Mi estas prudento; al mi apartenas forto.
8:15 Per mi regxas la regxoj,   Kaj la estroj donas legxojn de justeco.
8:16 Per mi regas la princoj  Kaj la potenculoj kaj cxiuj jugxantoj sur la tero.
8:17 Mi amas miajn amantojn;   Kaj miaj sercxantoj min trovos.
8:18 Ricxo kaj gloro estas cxe mi,   Dauxra havo kaj justo.
8:19 Mia frukto estas pli bona ol oro kaj ol plej pura oro;   Kaj la rikolto de mi estas pli bona ol elektita argxento.
8:20 Laux la vojo de vero mi iras,   Laux la vojstreko de la justo;
8:21 Por heredigi al miaj amantoj esencan bonon,   Kaj plenigi iliajn trezorejojn.
8:22 La Eternulo min formis en la komenco de Sia vojo,   Antaux Siaj kreitajxoj, tre antikve.
8:23 Antaux eterno mi estis firme fondita, en la komenco,   Antaux la kreo de la tero.
8:24 Kiam ankoraux ne ekzistis la abismoj, mi estis jam naskita,   Kiam ankoraux ne ekzistis fontoj, sxprucigantaj akvon.
8:25 Antaux ol la montoj estis starigitaj,   Antaux la altajxoj mi estis kreita;
8:26 Kiam la tero ankoraux ne estis farita, nek la kampoj,   Nek la komencaj polveroj de la mondo.
8:27 Dum Li firmigis la cxielojn, mi jam estis tie;   Dum Li desegnis limojn sur la suprajxo de la abismo,
8:28 Dum Li fortikigis la nubojn supre,   Dum Li firmigis la fontojn de la abismo,
8:29 Dum Li donis Sian legxon al la maro,   Por ke la akvoj ne transpasxu siajn bordojn,   Kaj dum Li difinis la fundamentojn de la tero:
8:30 Tiam mi estis cxe Li kiel konstruanto;   Mi estis la gxojo de cxiuj tagoj,   Ludante antaux Li cxiutempe.
8:31 Mi ludas sur Lia mondo-tero;   Kaj mia gxojo estas inter la homidoj.
8:32 Kaj nun, infanoj, auxskultu min;   Kaj felicxaj estos tiuj, kiuj iras laux miaj vojoj.
8:33 Auxskultu instruon kaj sagxigxu,   Kaj ne forjxetu gxin.
8:34 Felicxa estas la homo, kiu min auxskultas,   Kiu maldormas cxiutage cxe miaj pordoj,   Kiu staras garde cxe la fostoj de miaj pordegoj.
8:35 CXar kiu min trovis, tiu trovis vivon,   Kaj akiros favoron de la Eternulo.
8:36 Sed kiu maltrafas min, tiu difektas sian animon;   CXiuj, kiuj min malamas, amas la morton.
9:1 La sagxo konstruis sian domon,   CXarpentis gxiajn sep kolonojn.
9:2 GXi bucxis sian bruton, versxis sian vinon,   Kaj pretigis sian tablon.
9:3 GXi sendis siajn servantinojn,   Por anonci sur la pintoj de la altajxoj de la urbo:
9:4 Kiu estas naiva, tiu sin turnu cxi tien!   Al la senspritulo gxi diris:
9:5 Venu, mangxu de mia pano,   Kaj trinku el la vino, kiun mi enversxis.
9:6 Forlasu la malsagxajxon, kaj vivu;   Kaj iru laux la vojo de la prudento.
9:7 Kiu instruas blasfemanton, tiu prenas sur sin malhonoron;   Kaj kiu penas gxustigi malpiulon, tiu estas mokata.
9:8 Ne penu gxustigi blasfemanton, ke li vin ne malamu:   Penu gxustigi sagxulon, kaj li vin amos.
9:9 Donu al sagxulo, kaj li ankoraux pli sagxigxos;   Instruu justulon, kaj li lernos pli.
9:10 La komenco de la sagxo estas timo antaux la Eternulo;   Kaj ekkono pri la Sanktulo estas prudento.
9:11 CXar per mi plimultigxos viaj tagoj,   Kaj aldonigxos al vi jaroj da vivo.
9:12 Se vi sagxigxis, vi sagxigxis por vi;   Kaj se vi blasfemas, vi sola suferos.
9:13 Virino malsagxa, bruema,   Sensprita, kaj nenion scianta,
9:14 Sidas cxe la pordo de sia domo,   Sur segxo sur altajxo de la urbo,
9:15 Por voki la pasantojn,   Kiuj iras sian gxustan vojon:
9:16 Kiu estas naiva, tiu sin turnu cxi tien!   Kaj al la senspritulo sxi diris:
9:17 Akvoj sxtelitaj estas dolcxaj,   Kaj pano kasxita estas agrabla.
9:18 Kaj li ne scias, ke tie estas mortintoj  Kaj ke sxiaj invititoj estas en la profundoj de SXeol.
10:1 Sentencoj de Salomono.   Sagxa filo estas gxojo por sia patro,   Kaj filo malsagxa estas malgxojo por sia patrino.
10:2 Maljustaj trezoroj ne donas utilon;   Sed bonfaremo savas de morto.
10:3 La Eternulo ne malsatigos animon de piulo;   Sed la avidon de malpiulo Li forpusxas.
10:4 Maldiligenta mano malricxigas;   Sed mano de diligentuloj ricxigas.
10:5 Kiu kolektas dum la somero, tiu estas filo sagxa;   Sed kiu dormas en la tempo de rikolto, tiu estas filo hontinda.
10:6 Beno estas sur la kapo de piulo;   Sed la busxo de malpiulo kasxas krimon.
10:7 La memoro de piulo estas benata;   Sed la nomo de malpiuloj forputros.
10:8 Kiu havas sagxan koron, tiu akceptos moralordonojn;   Sed kiu havas malsagxan busxon, tiu renversigxos.
10:9 Kiu iras en senkulpeco, tiu iras sendangxere;   Sed kiu kurbigas siajn vojojn, tiu estos punita.
10:10 Kiu grimacas per la okulo, tiu kauxzas suferon;   Kaj kiu havas malsagxan busxon, tiu renversigxos.
10:11 La busxo de piulo estas fonto de vivo;   Sed la busxo de malpiulo kasxas krimon.
10:12 Malamo kauxzas malpacon;   Sed amo kovras cxiujn pekojn.
10:13 Sur la lipoj de prudentulo trovigxas sagxo;   Sed vergo apartenas al la dorso de sensagxulo.
10:14 Sagxuloj konservas la scion;   Sed la busxo de malsagxulo estas proksima al la pereo.
10:15 La havo de ricxulo estas lia fortika urbo;   Sed pereo por la malricxuloj estas ilia malricxo.
10:16 La laborpago de piulo estas por la vivo;   La enspezoj de malpiulo estas por peko.
10:17 Kiu konservas la instruon, tiu iras al vivo;   Sed kiu forjxetas atentigon, tiu restas en eraro.
10:18 Kiu kasxas malamon, tiu havas falseman busxon;   Kaj kiu elirigas kalumnion, tiu estas malsagxulo.
10:19 CXe multo da vortoj ne evitebla estas peko;   Sed kiu retenas siajn lipojn, tiu estas sagxa.
10:20 La lango de piulo estas plej bonspeca argxento;   La koro de malpiuloj estas kiel nenio.
10:21 La lipoj de piulo gvidas multajn;   Sed malsagxuloj mortas pro manko de sagxo.
10:22 La beno de la Eternulo ricxigas,   Kaj malgxojon Li ne aldonas al gxi.
10:23 Por malsagxulo estas gxojo fari malbonon;   Kaj sagxo, por sagxulo.
10:24 Kio timigas malpiulon, tio trafos lin;   Kaj kion deziras piuloj, tio estos donita al ili.
10:25 Kiel pasanta ventego, tiel malpiulo rapide malaperas;   Sed piulo havas eternan fundamenton.
10:26 Kiel la vinagro por la dentoj kaj la fumo por la okuloj,   Tiel la maldiligentulo estas por tiuj, kiuj lin sendis.
10:27 La timo antaux la Eternulo multigas la tagojn;   Sed la jaroj de malpiuloj estos mallongigitaj.
10:28 La atendo de piuloj farigxos gxojo;   Sed la espero de malpiuloj pereos.
10:29 La vojo de la Eternulo estas defendo por la senpekulo,   Sed pereo por la malbonfarantoj.
10:30 Piulo neniam falpusxigxos;   Sed la malpiuloj ne restos sur la tero.
10:31 La busxo de piulo eligas sagxon;   Sed lango falsema estos ekstermita.
10:32 La lipoj de piulo anoncas favorajxon,   Kaj la busxo de malpiuloj malicajxon.
11:1 Malvera pesilo estas abomenajxo por la Eternulo;   Sed plena pezo placxas al Li.
11:2 Se venis malhumileco, venos ankaux honto;   Sed cxe la humiluloj estas sagxo.
11:3 La senkulpeco de la piuloj gvidos ilin;   Sed la falsemo pereigos la maliculojn.
11:4 Ne helpos ricxo en la tago de kolero;   Sed bonfaremo savas de morto.
11:5 La justeco de piulo ebenigas lian vojon;   Sed malpiulo falos per sia malpieco.
11:6 La justeco de piuloj savos ilin;   Sed la pasio de maliculoj ilin kaptos.
11:7 Kiam mortas homo pia, ne pereas lia espero;   Sed la atendo de la pekuloj pereas.
11:8 Piulo estas savata kontraux mizero,   Kaj malpiulo venas sur lian lokon.
11:9 Per la busxo de hipokritulo difektigxas lia proksimulo;   Sed per kompreno piuloj savigxas.
11:10 Kiam al la piuloj estas bone, la urbo gxojas;   Kaj kiam pereas malpiuloj, gxi estas gaja.
11:11 Per la beno de piuloj urbo altigxas;   Kaj per la busxo de malpiuloj gxi ruinigxas.
11:12 Kiu mokas sian proksimulon, tiu estas malsagxulo;   Sed homo prudenta silentas.
11:13 Kiu iras kun kalumnioj, tiu elperfidas sekreton;   Sed kiu havas fidelan spiriton, tiu konservas aferon.
11:14 CXe manko de prikonsiligxo popolo pereas;   Sed cxe multe da konsilantoj estas bonstato.
11:15 Malbonon faras al si tiu, kiu garantias por fremdulo;   Sed kiu malamas donadon de mano, tiu estas ekster dangxero.
11:16 Aminda virino akiras honoron,   Kaj potenculoj akiras ricxon.
11:17 Bonkora homo donos bonon al sia animo,   Kaj kruelulo detruas sian karnon.
11:18 Malvirtulo akiras profiton malveran,   Kaj la semanto de virto veran rekompencon.
11:19 Bonfarado kondukas al vivo;   Kaj kiu celas malbonon, tiu iras al sia morto.
11:20 Abomenajxo por la Eternulo estas la malickoruloj;   Sed placxas al Li tiuj, kiuj iras vojon pian.
11:21 Oni povas esti certa, ke malvirtulo ne restos senpuna;   Sed la idaro de virtuloj estos savita.
11:22 Kiel ora ringo sur la nazo de porko,   Tiel estas virino bela, sed malbonkonduta.
11:23 La deziro de virtuloj estas nur bono;   Sed malvirtuloj povas esperi nur koleron.
11:24 Unu disdonas, kaj ricxigxas cxiam pli;   Alia tro avaras, kaj tamen nur malricxigxas.
11:25 Animo benanta gxuos bonstaton;   Kaj kiu trinkigas, tiu mem havos suficxe por trinki.
11:26 Kiu retenas grenon, tiun malbenas la popolo;   Sed beno venas sur la kapon de tiu, kiu disdonas.
11:27 Kiu celas bonon, tiu atingos placxon;   Sed kiu sercxas malbonon, tiun gxi trafos.
11:28 Kiu fidas sian ricxecon, tiu falos;   Sed virtuloj floros kiel juna folio.
11:29 Kiu detruas sian domon, tiu heredos venton;   Kaj malsagxulo estas sklavo de sagxulo.
11:30 La frukto de virtulo estas arbo de vivo;   Kaj akiranto de animoj estas sagxulo.
11:31 Se virtulo ricevas redonon sur la tero,   Tiom pli malvirtulo kaj pekulo!
12:1 Kiu amas instruon, tiu amas scion;   Sed kiu malamas atentigon, tiu estas malsagxulo.
12:2 Bonulo akiras favoron de la Eternulo;   Sed homo malica estos kondamnita.
12:3 Ne fortikigxos homo per malvirto;   Sed la radiko de virtuloj ne sxanceligxos.
12:4 Brava virino estas krono por sia edzo;   Sed senhonora estas kiel puso en liaj ostoj.
12:5 La pensoj de virtuloj estas justeco;   La meditado de malvirtuloj estas malico.
12:6 La paroloj de malvirtuloj estas insido pri sango;   Sed la busxo de virtuloj ilin savas.
12:7 La malvirtuloj renversigxos kaj malaperos;   Sed la domo de virtuloj staros forte.
12:8 Oni lauxdas homon laux lia sagxo;   Sed perversulo estos hontigita.
12:9 Pli bona estas homo negrava, sed laboranta por si,   Ol homo, kiu sercxas honoron, sed al kiu mankas pano.
12:10 Virtulo kompatas la vivon de sia bruto;   Sed la koro de malvirtuloj estas kruela.
12:11 Kiu prilaboras sian teron, tiu havos sate da pano;   Sed kiu sercxas vantajxojn, tiu estas malsagxulo.
12:12 Malvirtulo sercxas subtenon de malnobluloj;   Sed la radiko de virtuloj donas forton.
12:13 Per siaj pekaj vortoj kaptigxas malbonulo;   Sed virtulo eliras el mizero.
12:14 Per la fruktoj de sia busxo homo bone satigxas;   Kaj laux la merito de siaj manoj homo ricevas redonon.
12:15 La vojo de malsagxulo estas gxusta en liaj okuloj;   Sed sagxulo auxskultas konsilon.
12:16 Malsagxulo tuj montras sian koleron;   Sed sagxulo ignoras ofendon.
12:17 Kiu estas verama, tiu eldiras tion, kio estas gxusta,   Sed falsama atestulo trompon.
12:18 Ofte nepripensita parolo vundas kiel glavo;   Sed la lango de sagxuloj sanigas.
12:19 Parolo vera restas fortike por cxiam;   Sed parolo malvera nur por momento.
12:20 Malico estas en la koro de malbonintenculoj;   Sed cxe la pacigantoj estas gxojo.
12:21 Nenio malbona trafos virtulon;   Sed la malvirtuloj havas plene da malbono.
12:22 Abomenajxo por la Eternulo estas busxo mensogema;   Sed kiuj agas laux vero, tiuj placxas al Li.
12:23 Sagxa homo kasxas scion;   Sed la koro de malsagxuloj elkrias malsagxecon.
12:24 La mano de diligentuloj regos;   Sed mano maldiligenta pagos tributon.
12:25 Zorgo en la koro de homo gxin premas;   Sed amika vorto gxin gxojigas.
12:26 Al la virtulo estas pli bone, ol al lia proksimulo;   Sed la vojo de malvirtuloj ilin erarigas.
12:27 Maldiligenteco ne pretigos al si mangxon;   Sed homo diligenta havas ricxecon.
12:28 Sur la vojo de virto estas vivo,   Kaj gxi estos ebenigita kontraux morto.
13:1 Sagxa filo lernas de la patro;   Sed mokanto ne auxskultas moralinstruon.
13:2 La frukto de la busxo donas al homo bonan mangxon;   Sed la deziro de krimuloj estas perforto.
13:3 Kiu gardas sian busxon, tiu gardas sian animon;   Kiu tro malfermas sian busxon, tiu pereas.
13:4 La animo de maldiligentulo deziras, kaj ne ricevas;   Sed la animo de diligentuloj satigxas.
13:5 Vorton malveran virtulo malamas;   Sed malvirtulo agas abomene kaj venas al honto.
13:6 La virto gardas tiun, kiu iras gxustan vojon;   Sed la malvirto pereigas pekulon.
13:7 Unu sxajnigas sin ricxa, havante nenion;   Alia sxajnigas sin malricxa, havante grandan ricxecon.
13:8 Per sia ricxeco homo savas sian animon;   Sed malricxulo ne auxskultas atentigon.
13:9 La lumo de virtuloj brilegas;   Sed la lumilo de malvirtuloj estingigxos.
13:10 Nur de malhumileco venas malpaco;   Sed la akceptantaj konsilojn havas sagxon.
13:11 Ricxeco rapide akirita malgrandigxas;   Sed kion oni kolektas per laboro, tio multigxas.
13:12 Espero prokrastata dolorigas la koron;   Sed plenumita deziro estas arbo de vivo.
13:13 Kiu malsxatas diron, tiu malutilas al si mem;   Sed respektanta ordonon estos rekompencita.
13:14 Instruo de sagxulo estas fonto de vivo,   Por evitigi la retojn de la morto.
13:15 Bona prudento placxigas;   Sed la vojo de perfiduloj estas malglata.
13:16 CXiu prudentulo agas konscie;   Sed malsagxulo elmontras malsagxecon.
13:17 Malbona sendito falas en malfelicxon;   Sed sendito fidela sanigas.
13:18 Malricxa kaj hontigata estos tiu, kiu forpusxas instruon;   Sed kiu observas instruon, tiu estos estimata.
13:19 Deziro plenumita estas agrabla por la animo;   Sed malagrable por la malsagxuloj estas deturni sin de malbono.
13:20 Kiu iras kun sagxuloj, tiu estos sagxa;   Sed kamarado de malsagxuloj suferos doloron.
13:21 Pekulojn persekutas malbono;   Sed virtulojn rekompencas bono.
13:22 Bonulo heredigas la nepojn;   Kaj por virtulo konservigxas la havo de pekulo.
13:23 Multe da mangxajxo estas sur la kampo de malricxuloj;   Sed multaj pereas pro manko de justeco.
13:24 Kiu sxparas sian vergon, tiu malamas sian filon;   Sed kiu lin amas, tiu baldaux lin punas.
13:25 Virtulo mangxas, por satigi sian animon;   Sed la ventro de malvirtuloj havas mankon.
14:1 Sagxa virino konstruas sian domon;   Sed malsagxa detruas gxin per siaj manoj.
14:2 Kiu iras la gxustan vojon, tiu timas la Eternulon;   Sed kiu iras vojon malgxustan, tiu Lin malestimas.
14:3 En la busxo de malsagxulo estas vergo por lia malhumileco;   Sed la busxo de sagxuloj ilin gardas.
14:4 Se ne ekzistas bovoj, la grenejoj estas malplenaj;   Sed multe da profito estas de la forto de bovoj.
14:5 Verama atestanto ne mensogas;   Sed atestanto falsama elspiras mensogojn.
14:6 Mokanto sercxas sagxecon kaj gxin ne trovas;   Sed por sagxulo la sciado estas facila.
14:7 Foriru de homo malsagxa;   CXar vi ne auxdos parolon de sagxo.
14:8 La sagxeco de sagxulo estas komprenado de sia vojo;   Kaj la malsagxeco de malsagxuloj estas trompigxado.
14:9 Malsagxuloj sxercas pri siaj kulpoj;   Sed inter virtuloj ekzistas reciproka favoro.
14:10 Koro scias sian propran malgxojon;   Kaj en gxia gxojo ne partoprenas fremdulo.
14:11 Domo de malvirtuloj estos ekstermita;   Sed dometo de virtuloj floros.
14:12 Iufoje vojo sxajnas gxusta al homo,   Kaj tamen gxia fino kondukas al la morto.
14:13 Ankaux dum ridado povas dolori la koro;   Kaj la fino de gxojo estas malgxojo.
14:14 Laux siaj agoj mangxos homo malbonkora;   Kaj homo bona satigxos per siaj faroj.
14:15 Naivulo kredas cxiun vorton;   Sed sagxulo estas atenta pri sia vojo.
14:16 Sagxulo timas, kaj forklinigxas de malbono;   Sed malsagxulo estas incitigxema kaj memfidema.
14:17 Malpacienculo faras malsagxajxojn;   Kaj malbonintenculo estas malamata.
14:18 Naivuloj akiras malsagxecon;   Sed sagxuloj estas kronataj de klereco.
14:19 Malbonuloj humiligxos antaux bonuloj;   Kaj malvirtuloj estos antaux la pordego de virtulo.
14:20 Malricxulo estas malamata ecx de sia proksimulo;   Sed ricxulo havas multe da amikoj.
14:21 Kiu malsxatas sian proksimulon, tiu estas pekulo;   Sed kiu kompatas malricxulojn, tiu estas felicxa.
14:22 CXu ne eraras malbonintenculoj?   Sed favorkoreco kaj vero estas cxe tiuj, kiuj havas bonajn intencojn.
14:23 De cxiu laboro estos profito;   Sed de babilado venas nur senhaveco.
14:24 Propra ricxeco estas krono por la sagxuloj;   Sed la malsagxeco de la malsagxuloj restas malsagxeco.
14:25 Verparola atestanto savas animojn;   Sed malverparola elspiras trompon.
14:26 En la timo antaux la Eternulo estas forta fortikajxo;   Kaj Li estos rifugxejo por Siaj infanoj.
14:27 La timo antaux la Eternulo estas fonto de vivo,   Por evitigi la retojn de la morto.
14:28 Grandeco de popolo estas gloro por regxo;   Kaj manko de popolo pereigas la reganton.
14:29 Pacienculo havas multe da sagxo;   Sed malpacienculo elmontras malsagxecon.
14:30 Trankvila koro estas vivo por la korpo;   Sed envio estas puso por la ostoj.
14:31 Kiu premas malricxulon, tiu ofendas lian Kreinton;   Kaj kiu Lin honoras, tiu kompatas malricxulon.
14:32 Pro sia malboneco malvirtulo estos forpusxita;   Sed virtulo ecx mortante havas esperon.
14:33 En la koro de sagxulo ripozas sagxo;   Kaj kio estas en malsagxuloj, tio elmontrigxas.
14:34 Virto altigas popolon;   Sed peko pereigas gentojn.
14:35 Favoron de la regxo havas sklavo sagxa;   Sed kontraux malbonkonduta li koleras.
15:1 Milda respondo kvietigas koleron;   Sed malmola vorto ekscitas koleron.
15:2 La lango de sagxuloj bonigas la instruon;   Sed la busxo de malsagxuloj elparolas sensencajxon.
15:3 Sur cxiu loko estas la okuloj de la Eternulo;   Ili vidas la malbonulojn kaj bonulojn.
15:4 Milda lango estas arbo de vivo;   Sed malbonparola rompas la spiriton.
15:5 Malsagxulo malsxatas la instruon de sia patro;   Sed kiu plenumas la admonon, tiu estas prudenta.
15:6 En la domo de virtulo estas multe da trezoroj;   Sed en la profito de malvirtulo estas pereo.
15:7 La busxo de sagxuloj semas instruon;   Sed la koro de malsagxuloj ne estas tia.
15:8 Oferdono de malvirtuloj estas abomenajxo por la Eternulo;   Sed la pregxo de virtuloj al Li placxas.
15:9 Abomenajxo por la Eternulo estas la vojo de malvirtulo;   Sed kiu celas virton, tiun Li amas.
15:10 Malbona puno atendas tiun, kiu forlasas la vojon;   Kaj la malamanto de admono mortos.
15:11 SXeol kaj la abismo estas antaux la Eternulo:   Tiom pli la koroj de la homidoj.
15:12 Mokanto ne amas tiun, kiu lin admonas;   Al sagxuloj li ne iras.
15:13 GXoja koro faras la vizagxon gxoja;   Sed cxe cxagreno de la koro la spirito estas malgaja.
15:14 La koro de sagxulo sercxas instruon;   Sed la busxo de malsagxuloj nutras sin per malsagxeco.
15:15 CXiuj tagoj de malfelicxulo estas malbonaj;   Sed kontenta koro estas festenado.
15:16 Pli bona estas malmulto kun timo antaux la Eternulo,   Ol granda trezoro kun maltrankvileco cxe gxi.
15:17 Pli bona estas mangxo el verdajxo, sed kun amo,   Ol grasa bovo, sed kun malamo.
15:18 Kolerema homo kauxzas malpacon;   Kaj pacienculo kvietigas disputon.
15:19 La vojo de maldiligentulo estas kiel dornarbeto;   Sed la vojo de virtuloj estas ebenigita.
15:20 Sagxa filo gxojigas la patron;   Sed homo malsagxa estas malhonoro por sia patrino.
15:21 Malsagxeco estas gxojo por malsagxulo;   Sed homo prudenta iras gxustan vojon.
15:22 Kie ne estas konsilo, tie la entreprenoj neniigxas;   Sed cxe multe da konsilantoj ili restas fortikaj.
15:23 Plezuro por homo estas en la respondo de lia busxo;   Kaj kiel bona estas vorto en la gxusta tempo!
15:24 La vojo de la vivo por sagxulo iras supren,   Por ke li evitu SXeolon malsupre.
15:25 La domon de fieruloj la Eternulo ruinigas;   Sed Li gardas la limojn de vidvino.
15:26 Abomenajxo por la Eternulo estas la intencoj de malnoblulo;   Sed agrablaj estas la paroloj de puruloj.
15:27 Profitemulo malgxojigas sian domon;   Sed kiu malamas donacojn, tiu vivos.
15:28 La koro de virtulo pripensas respondon;   Sed la busxo de malvirtuloj elfluigas malbonon.
15:29 La Eternulo estas malproksima de la malvirtuloj;   Sed la pregxon de la virtuloj Li auxskultas.
15:30 Luma okulo gxojigas la koron;   Bona sciigo fortikigas la ostojn.
15:31 Orelo, kiu auxskultas la instruon de la vivo,   Logxos inter sagxuloj.
15:32 Kiu forpusxas admonon, tiu malestimas sian animon;   Sed kiu auxskultas instruon, tiu akiras sagxon.
15:33 La timo antaux la Eternulo instruas sagxon,   Kaj humileco trovigxas antaux honoro.
16:1 Al la homo apartenas la projektoj de la koro;   Sed de la Eternulo venas la vortoj de la lango.
16:2 CXiuj vojoj de la homo estas puraj en liaj okuloj;   Sed la Eternulo esploras la spiritojn.
16:3 Transdonu al la Eternulo viajn farojn;   Tiam viaj entreprenoj staros forte.
16:4 CXiu faro de la Eternulo havas sian celon;   Ecx malvirtulo estas farita por tago de malbono.
16:5 CXiu malhumilulo estas abomenajxo por la Eternulo;   Kaj li certe ne restos ne punita.
16:6 Per bono kaj vero pardonigxas peko;   Kaj per timo antaux la Eternulo oni evitas malbonon.
16:7 Kiam al la Eternulo placxas la vojoj de homo,   Li ecx liajn malamikojn pacigas kun li.
16:8 Pli bona estas malmulto, sed kun justeco,   Ol granda profito, sed maljusta.
16:9 La koro de homo pripensas sian vojon;   Sed la Eternulo direktas lian iradon.
16:10 Sorcxo estas sur la lipoj de regxo;   Lia busxo ne peku cxe la jugxo.
16:11 GXusta pesilo kaj gxustaj pesiltasoj estas de la Eternulo;   CXiuj pezilsxtonoj en la sako estas Lia faro.
16:12 Abomenajxo por regxoj estas fari maljustajxon;   CXar per justeco staras fortike la trono.
16:13 Al la regxoj placxas lipoj veramaj;   Kaj ili amas tiun, kiu parolas la veron.
16:14 Kolero de regxo estas kuriero de morto;   Sed homo sagxa igas gxin pardoni.
16:15 Luma vizagxo de regxo estas vivo;   Kaj lia favoro estas kiel nubo kun printempa pluvo.
16:16 Akiro de sagxeco estas multe pli bona ol oro;   Kaj akiro de prudento estas preferinda ol argxento.
16:17 La vojo de virtuloj evitas malbonon;   Kiu gardas sian vojon, tiu konservas sian animon.
16:18 Antaux la pereo iras fiereco;   Kaj antaux la falo iras malhumileco.
16:19 Pli bone estas esti humila kun malricxuloj,   Ol dividi akiron kun fieruloj.
16:20 Kiu prudente kondukas aferon, tiu trovos bonon;   Kaj kiu fidas la Eternulon, tiu estas felicxa.
16:21 Kiu havas prudentan koron, tiu estas nomata sagxulo;   Kaj agrablaj paroloj plivalorigas la instruon.
16:22 Sagxo estas fonto de vivo por sia posedanto;   Sed la instruo de malsagxuloj estas malsagxeco.
16:23 La koro de sagxulo prudentigas lian busxon,   Kaj en lia busxo plivalorigxas la instruo.
16:24 Agrabla parolo estas fresxa mielo,   Dolcxa por la animo kaj saniga por la ostoj.
16:25 Iufoje vojo sxajnas gxusta al homo,   Kaj tamen gxia fino kondukas al la morto.
16:26 Kiu laboras, tiu laboras por si mem;   CXar lin devigas lia busxo.
16:27 Malbona homo kauxzas malbonon;   Kaj sur liaj lipoj estas kvazaux brulanta fajro.
16:28 Malica homo disvastigas malpacon;   Kaj kalumnianto disigas amikojn.
16:29 Rabemulo forlogas sian proksimulon  Kaj kondukas lin sur vojo malbona.
16:30 Kiu faras signojn per la okuloj, tiu intencas malicon;   Kiu faras signojn per la lipoj, tiu plenumas malbonon.
16:31 Krono de gloro estas la grizeco;   Sur la vojo de justeco gxi estas trovata.
16:32 Pacienculo estas pli bona ol fortulo;   Kaj kiu regas sian spiriton, tiu estas pli bona ol militakiranto de urbo.
16:33 Sur la baskon oni jxetas loton;   Sed gxia tuta decido estas de la Eternulo.
17:1 Pli bona estas seka peco da pano, sed kun trankvileco,   Ol domo plena de viando, kun malpaco.
17:2 Sagxa sklavo regos super filo hontinda,   Kaj dividos heredon kune kun fratoj.
17:3 Fandujo estas por argxento, kaj forno por oro;   Sed la korojn esploras la Eternulo.
17:4 Malbonfaranto obeas malbonajn busxojn;   Malveremulo atentas malpian langon.
17:5 Kiu mokas malricxulon, tiu ofendas lian Kreinton;   Kiu gxojas pri ies malfelicxo, tiu ne restos sen puno.
17:6 Nepoj estas krono por maljunuloj;   Kaj gloro por infanoj estas iliaj gepatroj.
17:7 Al malsagxulo ne konvenas alta parolado,   Kaj ankoraux malpli al nobelo mensogado.
17:8 Donaco estas juvelo en la okuloj de sia mastro;   Kien ajn li sin turnos, li sukcesos.
17:9 Kiu kovras kulpon, tiu sercxas amikecon;   Sed kiu reparolas pri la afero, tiu disigas amikojn.
17:10 Pli efikas riprocxo cxe sagxulo,   Ol cent batoj cxe malsagxulo.
17:11 Malbonulo sercxas nur ribelon;   Sed terura sendato estos sendita kontraux lin.
17:12 Pli bone estas renkonti ursinon, al kiu estas rabitaj gxiaj infanoj,   Ol malsagxulon kun lia malsagxeco.
17:13 Kiu redonas malbonon por bono,   El ties domo ne malaperos malbono.
17:14 La komenco de malpaco estas kiel liberigo de akvo;   Antaux ol gxi tro vastigxis, forlasu la malpacon.
17:15 Kiu pravigas malvirtulon, kaj kiu malpravigas virtulon,   Ambaux estas abomenajxo por la Eternulo.
17:16 Por kio servas mono en la mano de malsagxulo?   CXu por acxeti sagxon, kiam li prudenton ne havas?
17:17 En cxiu tempo amiko amas,   Kaj li farigxas frato en mizero.
17:18 Homo malsagxa donas manon en manon,   Kaj garantias por sia proksimulo.
17:19 Kiu amas malpacon, tiu amas pekon;   Kiu tro alte levas sian pordon, tiu sercxas pereon.
17:20 Malica koro ne trovos bonon;   Kaj kiu havas negxustan langon, tiu enfalos en malfelicxon.
17:21 Kiu naskas malsagxulon, tiu havas cxagrenon;   Kaj patro de malprudentulo ne havos gxojon.
17:22 GXoja koro estas saniga;   Kaj malgxoja spirito sekigas la ostojn.
17:23 Kasxitajn donacojn akceptas malvirtulo,   Por deklini la vojon de la justeco.
17:24 Antaux la vizagxo de prudentulo estas sagxo;   Sed la okuloj de malsagxulo estas en la fino de la tero.
17:25 Filo malsagxa estas cxagreno por sia patro,   Kaj malgxojo por sia patrino.
17:26 Ne estas bone suferigi virtulon,   Nek bati noblulon, kiu agas juste.
17:27 Kiu sxparas siajn vortojn, tiu estas prudenta;   Kaj trankvilanimulo estas homo sagxa.
17:28 Ecx malsagxulo, se li silentas, estas rigardata kiel sagxulo;   Kaj kiel prudentulo, se li tenas fermita sian busxon.
18:1 Kiu apartigxas, tiu sercxas sian volupton  Kaj iras kontraux cxiu sagxa konsilo.
18:2 Malsagxulo ne deziras prudenton,   Sed nur malkovri sian koron.
18:3 Kiam venas malvirtulo,   Venas ankaux malestimo kun honto kaj moko.
18:4 La vortoj de homa busxo estas profunda akvo;   La fonto de sagxo estas fluanta rivero.
18:5 Ne estas bone favori malvirtulon,   Por faligi virtulon cxe la jugxo.
18:6 La lipoj de malsagxulo kondukas al malpaco,   Kaj lia busxo venigas batojn.
18:7 La busxo de malsagxulo estas pereo por li,   Kaj liaj lipoj enretigas lian animon.
18:8 La vortoj de kalumnianto estas kiel frandajxoj,   Kaj ili penetras en la profundon de la ventro.
18:9 Kiu estas senzorga en sia laborado,   Tiu estas frato de pereiganto.
18:10 La nomo de la Eternulo estas fortika turo:   Tien kuras virtulo, kaj estas sxirmata.
18:11 La havo de ricxulo estas lia fortika urbo,   Kaj kiel alta muro en lia imago.
18:12 Antaux la pereo la koro de homo fierigxas,   Kaj antaux honoro estas humileco.
18:13 Kiu respondas, antaux ol li auxdis,   Tiu havas malsagxon kaj honton.
18:14 La spirito de homo nutras lin en lia malsano;   Sed spiriton premitan kiu povas elporti?
18:15 La koro de sagxulo akiras prudenton,   Kaj la orelo de sagxuloj sercxas scion.
18:16 Donaco de homo donas al li vastecon  Kaj kondukas lin al la grandsinjoroj.
18:17 La unua estas prava en sia proceso;   Sed venas lia proksimulo kaj gxin klarigas.
18:18 La loto cxesigas disputojn  Kaj decidas inter potenculoj.
18:19 Malpacigxinta frato estas pli obstina, ol fortikigita urbo;   Kaj disputoj estas kiel rigliloj de turo.
18:20 De la fruktoj de la busxo de homo satigxas lia ventro;   Li mangxas la produktojn de siaj lipoj.
18:21 Morto kaj vivo dependas de la lango;   Kaj kiu gxin amas, tiu mangxos gxiajn fruktojn.
18:22 Kiu trovis edzinon, tiu trovis bonon  Kaj ricevis favoron de la Eternulo.
18:23 Per petegado parolas malricxulo;   Kaj ricxulo respondas arogante.
18:24 Havi multajn amikojn estas embarase;   Sed ofte amiko estas pli sindona ol frato.
19:1 Pli bona estas malricxulo, kiu iras en sia senkulpeco,   Ol homo, kiu estas malicbusxulo kaj malsagxulo.
19:2 Vivo sen prudento ne estas bona;   Kaj kiu tro rapidas, tiu maltrafas la vojon.
19:3 Malsagxeco de homo erarigas lian vojon,   Kaj lia koro koleras la Eternulon.
19:4 Ricxeco donas multon da amikoj;   Sed malricxulo estas forlasata de sia amiko.
19:5 Falsa atestanto ne restos sen puno;   Kaj kiu elspiras mensogojn, tiu ne savigxos.
19:6 Multaj sercxas favoron de malavarulo;   Kaj cxiu estas amiko de homo, kiu donas donacojn.
19:7 CXiuj fratoj de malricxulo lin malamas;   Tiom pli malproksimigxas de li liaj amikoj!   Li havas esperon pri vortoj, kiuj ne estos plenumitaj.
19:8 Kiu akiras prudenton, tiu amas sian animon;   Kiu gardas sagxon, tiu trovas bonon.
19:9 Falsa atestanto ne restos sen puno;   Kaj kiu elspiras mensogojn, tiu pereos.
19:10 Al malsagxulo ne konvenas agrablajxo;   Ankoraux malpli konvenas al sklavo regi super princoj.
19:11 Sagxo de homo faras lin pacienca;   Kaj gloro por li estas pardoni pekon.
19:12 Kiel kriego de leono estas la kolero de regxo;   Kaj lia favoro estas kiel roso sur herbo.
19:13 Pereo por sia patro estas malsagxa filo;   Kaj malpacema edzino estas kiel konstanta gutado.
19:14 Domo kaj havo estas heredataj post gepatroj;   Sed sagxa edzino estas de la Eternulo.
19:15 Mallaboremeco enigas en profundan dormon,   Kaj animo maldiligenta suferos malsaton.
19:16 Kiu konservas moralordonon, tiu konservas sian animon;   Sed kiu ne atentas Lian vojon, tiu mortos.
19:17 Kiu kompatas malricxulon, tiu pruntedonas al la Eternulo,   Kaj Tiu redonos al li por lia bonfaro.
19:18 Punu vian filon, dum ekzistas espero,   Sed via koro ne deziru lian pereon.
19:19 Koleranto devas esti punata;   CXar se vi lin indulgos, li farigxos ankoraux pli kolerema.
19:20 Auxskultu konsilon kaj akceptu admonon,   Por ke vi poste estu sagxa.
19:21 Multaj estas la intencoj en la koro de homo,   Sed la decido de la Eternulo restas fortike.
19:22 Ornamo estas por la homo lia bonfaro;   Kaj pli bona estas malricxulo, ol homo mensogema.
19:23 Timo antaux la Eternulo kondukas al vivo,   Al sateco, kaj al evito de malbono.
19:24 Mallaboremulo metas sian manon en la poton,   Kaj ecx al sia busxo li gxin ne relevas.
19:25 Se vi batos blasfemanton, sensciulo farigxos atenta;   Se oni punas sagxulon, li komprenas la instruon.
19:26 Kiu ruinigas patron kaj forpelas patrinon,   Tiu estas filo hontinda kaj malbeninda.
19:27 CXesu, mia filo, auxskulti admonon  Kaj tamen deklinigxi de la vortoj de la instruo.
19:28 Fripona atestanto mokas jugxon;   Kaj la busxo de malvirtuloj englutas maljustajxon.
19:29 La blasfemantojn atendas punoj,   Kaj batoj la dorson de malsagxuloj.
20:1 La vino estas blasfemanto, ebriiga trinkajxo estas sovagxa;   Kaj kiu delogigxas per ili, tiu ne estas prudenta.
20:2 Minaco de regxo estas kiel kriego de leono;   Kiu lin kolerigas, tiu pekas kontraux sia animo.
20:3 Estas honoro por homo cxesigi malpacon;   Sed cxiu malsagxulo estas malpacema.
20:4 En la malvarma tempo mallaborulo ne plugas;   Li petos en auxtuno, kaj li nenion ricevos.
20:5 Intenco en la koro de homo estas profunda akvo;   Sed homo sagxa gxin elcxerpos.
20:6 Multaj homoj proklamas pri sia boneco;   Sed kiu trovos homon fidelan?
20:7 Virtulo iras en sia senpekeco;   Felicxaj estas liaj infanoj post li.
20:8 Regxo, kiu sidas sur trono de jugxo,   Disventumas per siaj okuloj cxion malbonan.
20:9 Kiu povas diri:Mi purigis mian koron,   Mi estas libera de mia peko?
20:10 Neegalaj peziloj, neegalaj mezuroj,   Ambaux estas abomenajxo por la Eternulo.
20:11 Ecx knabon oni povas ekkoni laux liaj faroj,   CXu estas pura kaj justa lia konduto.
20:12 Orelon auxdantan kaj okulon vidantan:   Ilin ambaux kreis la Eternulo.
20:13 Ne amu dormon, por ke vi ne malricxigxu;   Malfermu viajn okulojn, kaj vi satigxos de pano.
20:14 Malbona, malbona, diras la acxetanto;   Sed kiam li foriris, tiam li fanfaronas.
20:15 Oni povas havi oron kaj multe da perloj;   Sed busxo prudenta estas multevalora ilo.
20:16 Prenu la veston de tiu, kiu garantiis por aliulo;   Kaj pro la fremduloj prenu de li garantiajxon.
20:17 Malhonesta pano estas bongusta por homo;   Sed lia busxo poste estos plena de sxtonetoj.
20:18 Intencoj fortikigxas per konsilo;   Kaj militon oni faru prudente.
20:19 Kiu malkasxas sekreton, tiu estas kiel kalumnianto;   Ne komunikigxu kun tiu, kiu havas largxan busxon.
20:20 Kiu malbenas sian patron kaj sian patrinon,   Ties lumilo estingigxos meze de profunda mallumo.
20:21 Heredo, al kiu oni komence tro rapidas,   Ne estas benata en sia fino.
20:22 Ne diru:Mi repagos malbonon;   Fidu la Eternulon, kaj Li vin helpos.
20:23 Neegalaj peziloj estas abomenajxo por la Eternulo,   Kaj malvera pesilo estas ne bona.
20:24 La irado de homo dependas de la Eternulo;   Kiel homo povus kompreni sian vojon?
20:25 GXi estas reto por homo, se li rapidas nomi ion sankta  Kaj esploras nur post faro de promeso.
20:26 Sagxa regxo dispelas malvirtulojn,   Kaj venigas radon sur ilin.
20:27 La animo de homo estas lumilo de la Eternulo;   GXi esploras cxiujn internajxojn de la korpo.
20:28 Favorkoreco kaj veremeco hardas regxon;   Kaj per favorkoreco li subtenas sian tronon.
20:29 Gloro por junuloj estas ilia forto,   Kaj ornamo por maljunuloj estas grizeco.
20:30 Vundoj de batoj devas penetri en malbonulon,   Kaj frapoj devas iri profunde en lian korpon.
21:1 Kiel akvaj torentoj estas la koro de regxo en la mano de la Eternulo:   Kien Li volas, Li gxin direktas.
21:2 CXiuj vojoj de homo estas gxustaj en liaj okuloj;   Sed la Eternulo pesas la korojn.
21:3 Plenumado de vero kaj justeco  Estas al la Eternulo pli agrabla ol oferado.
21:4 Fieraj okuloj kaj aroganta koro,   Kulturajxo de malvirtuloj, estas peko.
21:5 La entreprenoj de diligentulo donas nur profiton;   Sed cxiu trorapidado kondukas nur al manko.
21:6 Akirado de trezoroj per lango mensogema  Estas vanta bloveto, retoj de morto.
21:7 La rabo de malvirtuloj atakos ilin mem;   CXar ili ne volis fari justajxon.
21:8 Malrekta estas la vojo de homo kulpa;   Sed la agado de purulo estas gxusta.
21:9 Pli bone estas logxi sur angulo de tegmento,   Ol kun malpacema edzino en komuna domo.
21:10 La animo de malvirtulo deziras malbonon;   Lia proksimulo ne estas favorata de li.
21:11 Kiam blasfemanto estas punata, senspertulo farigxas pli sagxa;   Kaj kiam oni instruas sagxulon, li akiras prudenton.
21:12 La Justulo rigardas la domon de malvirtulo,   Kaj Li faligas malvirtulojn en malbonon.
21:13 Se iu sxtopas sian orelon kontraux kriado de malricxulo,   Li ankaux vokos kaj ne estos auxskultata.
21:14 Sekreta donaco kvietigas koleron,   Kaj donaco en la sinon, fortan furiozon.
21:15 Farado de justajxo estas gxojo por la virtulo  Kaj teruro por la malbonaguloj.
21:16 Homo, kiu erarforigxis de la vojo de prudento,   Eklogxos en komunumo de mortintoj.
21:17 Kiu amas gajecon, tiu havos mankon;   Kiu amas vinon kaj oleon, tiu ne estos ricxa.
21:18 La malvirtulo estos liberiga anstatauxo por la virtulo,   Kaj malpiulo por piuloj.
21:19 Pli bone estas logxi en lando dezerta,   Ol kun malpacema kaj kolerema edzino.
21:20 CXarma trezoro kaj oleo estas en la domo de sagxulo;   Sed homo malsagxa cxion englutas.
21:21 Kiu celas justecon kaj bonecon,   Tiu trovos vivon, justecon, kaj honoron.
21:22 Kontraux urbon de fortuloj eliras sagxulo,   Kaj li faligas gxian fortan fortikajxon.
21:23 Kiu gardas sian busxon kaj sian langon,   Tiu gardas sian animon kontraux malfelicxoj.
21:24 Fiera malbonulo, kiun oni nomas blasfemulo,   Agas kun kolero kaj malboneco.
21:25 La deziro de mallaborulo lin mortigas,   CXar liaj manoj ne volas labori.
21:26 Tuttage li forte deziras;   Sed virtulo donas kaj ne rifuzas.
21:27 Oferdono de malvirtuloj estas abomenajxo;   Kiom pli, kiam li gxin alportas kiel pekoferon!
21:28 Mensoga atestanto pereos;   Sed homo, kiu mem auxdis, parolos por cxiam.
21:29 Malvirtulo tenas sian vizagxon arogante;   Sed virtulo zorgas pri sia vojo.
21:30 Ne ekzistas sagxo, ne ekzistas prudento,   Ne ekzistas konsilo kontraux la Eternulo.
21:31 CXevalo estas preparata por la tago de milito;   Sed la helpo venas de la Eternulo.
22:1 Nomo bona estas pli preferinda, ol granda ricxeco;   Kaj bona estimo, ol argxento kaj oro.
22:2 Ricxulo kaj malricxulo renkontigxas:   Ilin ambaux kreis la Eternulo.
22:3 Prudentulo antauxvidas malbonon, kaj kasxigxas;   Sed naivuloj antauxenpasxas, kaj difektigxas.
22:4 Por humileco kaj timo antaux la Eternulo  Oni ricevas ricxecon kaj honoron kaj vivon.
22:5 Dornoj kaj retoj estas sur la vojo de malbonagulo;   Kiu gardas sian animon, tiu malproksimigxas de ili.
22:6 Instruu knabon konforme al lia vojo,   Kaj ecx maljunigxinte li ne deklinigxos de gxi.
22:7 Ricxulo regas super malricxuloj,   Kaj kiu prunteprenas, tiu estas sklavo de la pruntedoninto.
22:8 Kiu semas maljustajxon, tiu rikoltos suferon,   Kaj la kano de lia krueleco rompigxos.
22:9 Bonokululo estos benata;   CXar li donas el sia pano al malricxulo.
22:10 Forpelu blasfemulon, kaj foriros malpaco,   Kaj cxesigxos malkonsento kaj ofendo.
22:11 Kiu amas purecon de koro kaj agrable parolas,   Al tiu la regxo estas amiko.
22:12 La okuloj de la Eternulo gardas la prudenton;   Sed la vortojn de maliculo Li renversas.
22:13 Mallaborulo diras:Leono estas ekstere,   Mi povus esti mortigita meze de la strato.
22:14 La busxo de malcxastulino estas profunda foso;   Kiun la Eternulo koleras, tiu tien enfalas.
22:15 Malsagxeco forte sidas en la koro de knabo;   Sed vergo punanta gxin elpelas el gxi.
22:16 Kiu premas malricxulon, por pligrandigi sian ricxecon,   Tiu donas al ricxulo, por ke li malricxigxu.
22:17 Klinu vian orelon kaj auxskultu vortojn de sagxuloj,   Kaj direktu vian koron al mia instruo;
22:18 CXar ili estos agrablaj, se vi gardos ilin en via interno;   Ili estos cxiuj pretaj sur viaj lipoj.
22:19 Ke al la Eternulo estu via fido,   Tion mi instruis al vi hodiaux.
22:20 CXu mi ne skribis al vi tion trifoje  Kun konsiloj kaj scio,
22:21 Por sciigi al vi la gxustecon de la paroloj de vero,   Por ke vi transdonu la parolojn de vero al tiuj, kiuj vin sendis?
22:22 Ne prirabu malricxulon, pro tio, ke li estas malricxa;   Kaj ne premu senhavulon cxe la pordego;
22:23 CXar la Eternulo defendos ilian aferon  Kaj dispremos iliajn premantojn.
22:24 Ne amikigxu kun homo kolerema,   Kaj ne komunikigxu kun homo flamigxema;
22:25 Ke vi ne lernu lian vojon  Kaj ne ricevu reton por via animo.
22:26 Ne estu inter tiuj, kiuj firmigas per mano,   Kiuj garantias por sxuldoj.
22:27 Se vi ne havos per kio pagi,   Oni ja prenos vian litajxon de sub vi.
22:28 Ne forsxovu la antikvajn limojn,   Kiujn faris viaj patroj.
22:29 Se vi vidas homon lertan en sia profesio, li staros antaux regxoj;   Li ne staros antaux maleminentuloj.
23:1 Kiam vi sidigxos, por mangxi kun reganto,   Rigardu bone, kio estas antaux vi;
23:2 Kaj vi metu trancxilon al via gorgxo,   Se vi estas avidulo.
23:3 Ne deziru liajn bongustajn mangxojn;   CXar gxi estas trompa pano.
23:4 Ne penu ricxigxi;   Forlasu vian pripensadon.
23:5 CXu vi direktos viajn okulojn al gxi? gxi jam ne ekzistos;   CXar ricxeco faras al si flugilojn kiel aglo, kaj forflugas al la cxielo.
23:6 Ne mangxu panon de malbondeziranto,   Kaj ne deziru liajn bongustajn mangxojn.
23:7 CXar kiaj estas la pensoj en lia animo, tia li ankaux estas:   Mangxu kaj trinku, li diros al vi,   Sed lia koro ne estas kun vi.
23:8 La pecon, kiun vi mangxis, vi elvomos;   Kaj vane vi perdis viajn agrablajn vortojn.
23:9 En la orelojn de malsagxulo ne parolu;   CXar li malsxatos la sagxecon de viaj vortoj.
23:10 Ne forsxovu la antikvajn limojn,   Kaj sur la kampon de orfoj ne iru.
23:11 CXar ilia Liberiganto estas forta;   Li defendos ilian aferon kontraux vi.
23:12 Elmetu vian koron al instruo  Kaj viajn orelojn al paroloj de prudento.
23:13 Ne malvolu puni knabon:   Se vi batos lin per kano, li ne mortos.
23:14 Vi batos lin per kano,   Kaj lian animon vi savos de SXeol.
23:15 Mia filo, se via koro estos sagxa,   Tiam gxojos ankaux mia koro.
23:16 Kaj mia internajxo gxojos,   Kiam viaj lipoj parolos gxustajxon.
23:17 Via koro sin tiru ne al pekuloj,   Sed al timo antaux la Eternulo cxiutage.
23:18 CXar ekzistas estonteco,   Kaj via espero ne perdigxos.
23:19 Auxskultu vi, mia filo, kaj estu sagxa,   Kaj direktu vian koron al la gxusta vojo.
23:20 Ne estu inter la drinkantoj de vino,   Inter tiuj, kiuj mangxas tro da viando;
23:21 CXar drinkemulo kaj mangxegemulo malricxigxos,   Kaj dormemulo havos sur si cxifonajxojn.
23:22 Auxskultu vian patron, kiu vin naskigis,   Kaj ne malsxatu vian patrinon, kiam sxi maljunigxos.
23:23 Veron acxetu, kaj ne vendu sagxon  Kaj instruon kaj prudenton.
23:24 Grandan gxojon havas patro de virtulo,   Kaj naskinto de sagxulo gxojos pro li.
23:25 Via patro kaj via patrino gxojos,   Kaj via naskintino triumfos.
23:26 Donu, mia filo, vian koron al mi,   Kaj al viaj okuloj placxu miaj vojoj.
23:27 CXar malcxastulino estas profunda foso,   Kaj fremda edzino estas malvasta puto.
23:28 SXi embuskas kiel rabisto,   Kaj kolektas cxirkaux si perfidulojn.
23:29 CXe kiu estas ploro? cxe kiu estas gxemoj? cxe kiu estas malpaco?   CXe kiu estas plendoj? cxe kiu estas senkauxzaj batoj?   CXe kiu estas malklaraj okuloj?
23:30 CXe tiuj, kiuj sidas malfrue cxe vino,   CXe tiuj, kiuj venas, por gustumi aroman trinkajxon.
23:31 Ne rigardu la vinon, kiel rugxa gxi estas,   Kiel gxi brilas en la pokalo, kiel glate gxi eniras:
23:32 En la fino gxi mordas kiel serpento  Kaj pikas kiel vipuro.
23:33 Viaj okuloj vidos fremdajxojn,   Kaj via koro parolos malgxustajxojn.
23:34 Kaj vi estos kiel dormanto meze de la maro,   Kaj kiel dormanto sur la supro de masto.
23:35 Ili batis min, sed gxi min ne doloris;   Ili frapis min, sed mi ne sentis;   Kiam mi vekigxos, mi denove tion sercxos.
24:1 Ne sekvu malbonajn homojn,   Kaj ne deziru esti kun ili;
24:2 CXar ilia koro pensas pri perfortajxo,   Kaj ilia busxo parolas malbonajxon.
24:3 Per sagxo konstruigxas domo,   Kaj per prudento gxi fortikigxas;
24:4 Kaj per sciado la cxambroj plenigxas  Per cxia havo grandvalora kaj agrabla.
24:5 Homo sagxa havas forton,   Kaj homo prudenta estas potenca.
24:6 Kun pripenso faru militon;   Kaj venko venas per multe da konsilantoj.
24:7 Tro alta estas la sagxo por malsagxulo;   CXe la pordego li ne malfermos sian busxon.
24:8 Kiu intencas fari malbonon,   Tiun oni nomas maliculo.
24:9 Malico de malsagxulo estas peko;   Kaj blasfemanto estas abomenajxo por homo.
24:10 Se vi montrigxis malforta en tago de mizero,   Via forto estas ja malgranda.
24:11 Savu tiujn, kiujn oni prenis por mortigi,   Kaj ne fortirigxu de tiuj, kiuj estas kondamnitaj al morto.
24:12 Se vi diras:Ni tion ne sciis,   La esploranto de koroj ja komprenas,   Kaj la gardanto de via animo ja scias,   Kaj Li redonas al homo laux liaj faroj.
24:13 Mangxu, mia filo, mielon, cxar gxi estas bona;   Kaj la mieltavolo estas dolcxa por via gorgxo;
24:14 Tia estas por via animo la sciado de sagxo, se vi gxin trovis,   Kaj ekzistas estonteco, kaj via espero ne pereos.
24:15 Ne insidu, ho malvirtulo, kontraux la domo de virtulo;   Ne ataku lian ripozejon;
24:16 CXar sep fojojn virtulo falos, kaj tamen levigxos;   Sed malvirtuloj implikigxas en la malfelicxo.
24:17 Kiam falas via malamiko, ne gxoju,   Kaj cxe lia malfelicxo via koro ne plezurigxu;
24:18 CXar eble la Eternulo vidos, kaj tio ne placxos al Li,   Kaj Li returnos de li Sian koleron.
24:19 Ne koleru kontraux malbonfarantoj,   Kaj ne enviu la malvirtulojn;
24:20 CXar la malbonulo ne havos estontecon;   La lumilo de malvirtuloj estingigxos.
24:21 Timu, mia filo, la Eternulon kaj la regxon;   Kun ribeluloj ne komunikigxu.
24:22 CXar subite venos ilia pereo;   Kaj kiu scias, kiam venos la puno de ambaux?
24:23 Ankaux cxi tio estas vortoj de sagxuloj:   Konsideri personojn cxe jugxado estas ne bone.
24:24 Kiu diras al malvirtulo:Vi estas virtulo,   Tiun malbenos popoloj, tiun malamos gentoj.
24:25 Sed kiuj faras riprocxojn, tiuj placxas,   Kaj sur ilin venos bona beno.
24:26 Kiu respondas gxustajn vortojn,   Tiu kisas per la lipoj.
24:27 Plenumu vian laboron ekstere,   Pretigu cxion sur via kampo;   Kaj poste arangxu vian domon.
24:28 Ne atestu sen kauxzo kontraux via proksimulo;   CXu vi trompus per via busxo?
24:29 Ne diru:Kiel li agis kontraux mi, tiel mi agos kontraux li;   Mi redonos al la homo laux lia faro.
24:30 Mi pasis tra kampo de homo maldiligenta  Kaj tra vinbergxardeno de sensagxulo;
24:31 Kaj jen cxie elkreskis urtiko,   CXio estas kovrita de dornoj,   Kaj la sxtona muro estas detruita.
24:32 Kaj kiam mi vidis, mi prenis gxin en mian koron,   Mi rigardis, kaj ricevis instruon:
24:33 Iom da dormo, iom da dormeto,   Iom da kunmeto de la manoj por kusxado;
24:34 Kaj venos via malricxeco kiel rabisto,   Kaj via senhaveco kiel viro armita.
25:1 Ankaux cxi tio estas sentencoj de Salomono, kiujn kolektis la viroj de HXizkija, regxo de Judujo.
25:2 Honoro de Dio estas kasxi aferon;   Sed honoro de regxoj estas esplori aferon.
25:3 La cxielo estas alta, la tero estas profunda,   Kaj la koro de regxoj estas neesplorebla.
25:4 Forigu de argxento la almiksajxon,   Kaj la puriganto ricevos vazon.
25:5 Forigu malvirtulon de la regxo,   Kaj lia trono fortikigxos en justeco.
25:6 Ne montru vin granda antaux la regxo,   Kaj sur la loko de eminentuloj ne starigxu;
25:7 CXar pli bone estas, se oni diros al vi:Levigxu cxi tien,   Ol se oni malaltigos vin antaux eminentulo,   Kiun vidis viaj okuloj.
25:8 Ne komencu tuj disputi;   CXar kion vi faros poste, kiam via proksimulo vin hontigos?
25:9 Faru disputon kun via proksimulo mem,   Sed sekreton de aliulo ne malkasxu;
25:10 CXar alie auxdanto vin riprocxos,   Kaj vian babilon vi jam ne povos repreni.
25:11 Vorto dirita en gxusta tempo  Estas kiel oraj pomoj sur retajxo argxenta.
25:12 Kiel ora orelringo kaj multekosta kolringo,   Tiel estas sagxa admonanto por auxskultanta orelo.
25:13 Kiel malvarmo de negxo en la tempo de rikolto,   Tiel estas fidela sendito por siaj sendintoj:   Li revigligas la animon de sia sinjoro.
25:14 Kiel nuboj kaj vento sen pluvo,   Tiel estas homo, kiu fanfaronas per dono, kiun li ne faras.
25:15 Per pacienco oni altiras al si potenculon,   Kaj mola parolo rompas oston.
25:16 Kiam vi trovis mielon, mangxu, kiom vi bezonas,   Por ke vi ne farigxu tro sata kaj ne elvomu gxin.
25:17 Detenu vian piedon de la domo de via proksimulo;   CXar alie vi tedus lin kaj li vin malamus.
25:18 Kiel martelo kaj glavo kaj akra sago  Estas tiu homo, kiu parolas pri sia proksimulo malveran ateston.
25:19 Kiel putra dento kaj malforta piedo  Estas nefidinda espero en tago de mizero.
25:20 Kiel demeto de vesto en tempo de malvarmo, kiel vinagro sur natro,   Tiel estas kantado de kantoj al koro suferanta.
25:21 Se via malamanto estas malsata, mangxigu al li panon;   Kaj se li estas soifa, trinkigu al li akvon;
25:22 CXar fajrajn karbojn vi kolektos sur lia kapo,   Kaj la Eternulo vin rekompencos.
25:23 Norda vento kauxzas pluvon,   Kaj cxagrenita vizagxo kasxatan parolon.
25:24 Pli bone estas logxi sur angulo de tegmento,   Ol kun malpacema edzino en komuna domo.
25:25 Kiel malvarma akvo por suferanto de soifo,   Tiel estas bona sciigo el lando malproksima.
25:26 Virtulo, kiu falas antaux malvirtulo,   Estas malklara fonto kaj malbonigita puto.
25:27 Ne bone estas mangxi tro multe da mielo;   Kaj ne glore estas sercxi sian gloron.
25:28 Homo, kiu ne povas regi sian spiriton,   Estas urbo detruita, kiu ne havas muron.
26:1 Kiel negxo en somero, kaj kiel pluvo en tempo de rikolto,   Tiel ne konvenas honoro por malsagxulo.
26:2 Kiel birdo forlevigxas, kiel hirundo forflugas,   Tiel senkauxza malbeno ne efektivigxas.
26:3 Vipo estas por cxevalo, brido por azeno,   Kaj bastono por la dorso de malsagxuloj.
26:4 Ne respondu al malsagxulo laux lia malsagxeco,   Por ke vi mem ne farigxu egala al li.
26:5 Respondu al malsagxulo laux lia malsagxeco,   Por ke li ne estu sagxulo en siaj propraj okuloj.
26:6 Kiu komisias aferon al malsagxulo,   Tiu trancxas al si la piedojn kaj sin suferigas.
26:7 Kiel la kruroj de lamulo pendas peze,   Tiel estas sentenco en la busxo de malsagxuloj.
26:8 Kiel iu, kiu alligas sxtonon al jxetilo,   Tiel estas tiu, kiu faras honoron al malsagxulo.
26:9 Kiel dorna kano en la mano de ebriulo,   Tiel estas sentenco en la busxo de malsagxuloj.
26:10 Kompetentulo cxion bone faras;   Sed kiu dungas pasantojn, tiu dungas malsagxulojn.
26:11 Kiel hundo revenas al sia vomitajxo,   Tiel malsagxulo ripetas sian malsagxajxon.
26:12 CXu vi vidas homon, kiu estas sagxa en siaj okuloj?   Estas pli da espero por malsagxulo ol por li.
26:13 Maldiligentulo diras:Leono estas sur la vojo,   Leono estas sur la stratoj.
26:14 Pordo turnigxas sur sia hoko,   Kaj maldiligentulo sur sia lito.
26:15 Maldiligentulo sxovas sian manon en la poton,   Kaj ne volas venigi gxin al sia busxo.
26:16 Maldiligentulo estas en siaj okuloj pli sagxa,   Ol sep veraj sagxuloj.
26:17 Pasanto, kiu sin miksas en malpropran disputon,   Estas kiel iu, kiu kaptas hundon je la oreloj.
26:18 Kiel frenezulo, kiu jxetas fajron,   Sagojn, kaj morton,
26:19 Tiel estas homo, kiu trompas sian proksimulon,   Kaj diras:Mi ja sxercas.
26:20 Kie ne estas ligno, estingigxas la fajro;   Kaj se ne estas kalumnianto, cxesigxas malpaco.
26:21 Karbo servas por ardajxo, ligno por fajro,   Kaj homo malpacema por provoki malpacon.
26:22 La vortoj de kalumnianto estas kiel frandajxoj,   Kaj ili penetras en la profundon de la ventro.
26:23 Varmegaj lipoj kun malica koro  Estas nepurigita argxento, kiu kovras argilajxon.
26:24 Malamanto havas maskitajn parolojn,   Kaj en sia koro li preparas malicon.
26:25 Kiam li cxarmigas sian vocxon, ne kredu al li;   CXar sep abomenajxoj estas en lia koro.
26:26 Kiu trompe kasxas malamon,   Tiu aperigos sian malbonecon en popola kunveno.
26:27 Kiu fosas foson, tiu falos en gxin;   Kaj kiu rulas sxtonon, al tiu gxi revenos.
26:28 Mensogema lango malamas tiujn, kiujn gxi dispremis;   Kaj hipokrita busxo kauxzas pereon.
27:1 Ne fanfaronu pri la morgauxa tago;   CXar vi ne scias, kion naskos la tago.
27:2 Alia vin lauxdu, sed ne via busxo;   Fremdulo, sed ne viaj lipoj.
27:3 Peza estas sxtono, kaj sablo estas sxargxo;   Sed kolero de malsagxulo estas pli peza ol ambaux.
27:4 Kolero estas kruelajxo, kaj furiozo estas superakvego;   Sed kiu sin tenos kontraux envio?
27:5 Pli bona estas riprocxo nekasxita,   Ol amo kasxita.
27:6 Fidelkoraj estas la batoj de amanto;   Sed tro multaj estas la kisoj de malamanto.
27:7 Sata animo malsxatas mieltavolon,   Sed por malsata animo cxio maldolcxa estas dolcxa.
27:8 Kiel birdo, kiu forlasis sian neston,   Tiel estas homo, kiu forlasis sian lokon.
27:9 Oleo kaj odorfumajxo gxojigas la koron,   Kaj la konsilo de amiko estas dolcxajxo por la animo.
27:10 Ne forlasu vian amikon kaj la amikon de via patro,   Kaj en la domon de via frato ne iru en la tago de via mizero;   Pli bona estas najbaro proksima, ol frato malproksima.
27:11 Estu sagxa, mia filo, kaj gxojigu mian koron;   Kaj mi havos kion respondi al mia insultanto.
27:12 Prudentulo antauxvidas malbonon, kaj kasxigxas;   Sed naivuloj antauxenpasxas, kaj difektigxas.
27:13 Prenu la veston de tiu, kiu garantiis por aliulo;   Kaj pro la fremduloj prenu de li garantiajxon.
27:14 Kiu frue matene benas sian proksimulon per lauxta vocxo,   Tiu estos opiniata malbenanto.
27:15 Defluilo en pluva tago  Kaj malpacema edzino estas egalaj.
27:16 Kiu sxin retenas, tiu retenas venton  Kaj volas kapti oleon per sia dekstra mano.
27:17 Fero akrigxas per fero,   Kaj homon akrigas la rigardo de lia proksimulo.
27:18 Kiu gardas figarbon, tiu mangxos gxiajn fruktojn;   Kaj kiu gardas sian sinjoron, tiu estos honorata.
27:19 Kiel en la akvo vizagxo speguligxas al vizagxo,   Tiel la koro de homo estas kontraux alia koro.
27:20 SXeol kaj la abismo neniam satigxas;   Kaj ankaux la okuloj de homo neniam satigxas.
27:21 Kiel fandujo por argxento kaj forno por oro,   Tiel estas por homo la busxo de lia lauxdanto.
27:22 Se vi pistos malsagxulon en pistujo inter griajxo,   Lia malsagxeco de li ne apartigxos.
27:23 Bone konu viajn sxafojn,   Atentu viajn brutarojn.
27:24 CXar ricxeco ne dauxras eterne,   Kaj krono ne restas por cxiuj generacioj.
27:25 Aperas herbo, montrigxas verdajxo,   Kaj kolektigxas kreskajxoj de la montoj.
27:26 SXafidoj estas, por vesti vin,   Kaj kaproj, por doni al vi la eblon acxeti kampon.
27:27 Estas suficxe da kaprina lakto, por nutri vin, por nutri vian domon,   Kaj por subteni la vivon de viaj servantinoj.
28:1 Malvirtulo kuras, kiam neniu persekutas;   Sed virtuloj estas sentimaj kiel leono.
28:2 Kiam lando pekas, gxi havas multe da estroj;   Sed se regas homo prudenta kaj kompetenta, li regas longe.
28:3 Homo malricxa, kiu premas malricxulojn,   Estas kiel pluvo batanta, sed ne dononta panon.
28:4 Kiuj forlasis la legxojn, tiuj lauxdas malvirtulon;   Sed la observantoj de la legxoj indignas kontraux li.
28:5 Malbonaj homoj ne komprenas justecon;   Sed la sercxantoj de la Eternulo komprenas cxion.
28:6 Pli bona estas malricxulo, kiu iras en sia senkulpeco,   Ol homo, kiu iras malgxustan vojon, kvankam li estas ricxa.
28:7 Kiu observas la legxojn, tiu estas filo prudenta;   Sed kunulo de malcxastuloj hontigas sian patron.
28:8 Kiu pligrandigas sian havon per procentegoj kaj troprofito,   Tiu kolektas gxin por kompatanto de malricxuloj.
28:9 Kiu forklinas sian orelon de auxdado de instruo,   Ties ecx pregxo estas abomenajxo.
28:10 Kiu forlogas virtulojn al vojo malbona,   Tiu mem falos en sian foson;   Sed la senkulpuloj heredos bonon.
28:11 Ricxulo estas sagxa en siaj okuloj;   Sed sagxa malricxulo lin tute travidas.
28:12 Kiam triumfas virtuloj, estas granda gloro;   Sed kiam altigxas malvirtuloj, tiam homoj sin kasxas.
28:13 Kiu kasxas siajn pekojn, tiu ne estos felicxa;   Sed kiu ilin konfesas kaj forlasas, tiu estos pardonita.
28:14 Bone estas al homo, kiu cxiam timas;   Sed kiu havas malmolan koron, tiu falos en malfelicxon.
28:15 Leono krieganta kaj urso avida  Estas malvirta reganto super malricxa popolo.
28:16 Se reganto estas neprudenta, tiam farigxas multe da maljustajxoj;   Sed kiu malamas maljustan profiton, tiu longe vivos.
28:17 Homo, kies konscienco estas sxargxita de mortigo,   Kuros al foso; kaj oni lin ne haltigu.
28:18 Kiu iras en senpekeco, tiu estos savita;   Sed kiu iras malgxustan vojon, tiu subite falos.
28:19 Kiu prilaboras sian teron, tiu havos sate da pano;   Sed kiu sercxas vantajxojn, tiu havos plenan malricxecon.
28:20 Homon fidelan oni multe benas;   Sed kiu rapidas ricxigxi, tiu ne restos sen puno.
28:21 Konsideri personojn ne estas bone;   Pro peco da pano homo pekus.
28:22 Homo enviema rapidas al ricxeco,   Kaj li ne scias, ke malricxeco lin atendas.
28:23 Kiu faras riprocxojn al homo, tiu poste trovos pli da danko,   Ol tiu, kiu flatas per la lango.
28:24 Kiu rabas de sia patro kaj patrino, kaj diras:GXi ne estas peko,   Tiu estas kamarado de mortigisto.
28:25 Fierulo kauxzas malpacojn;   Sed kiu fidas la Eternulon, tiu estos bonstata.
28:26 Kiu fidas sin mem, tiu estas malsagxa;   Sed kiu tenas sin prudente, tiu estos savita.
28:27 Kiu donas al malricxulo, tiu ne havos mankon;   Sed kiu kovras siajn okulojn, tiu estas multe malbenata.
28:28 Kiam malvirtuloj altigxas, homoj kasxigxas;   Sed kiam ili pereas, tiam multigxas virtuloj.
29:1 Se homo ofte admonita restos obstina,   Li subite pereos sen ia helpo.
29:2 Kiam altigxas virtuloj, la popolo gxojas;   Sed kiam regas malvirtulo, la popolo gxemas.
29:3 Homo, kiu amas sagxon, gxojigas sian patron;   Sed kiu komunikigxas kun malcxastulinoj, tiu disperdas sian havon.
29:4 Regxo per justeco fortikigas la landon;   Sed donacamanto gxin ruinigas.
29:5 Homo, kiu flatas al sia proksimulo,   Metas reton antaux liaj piedoj.
29:6 Per sia pekado malbona homo sin implikas;   Sed virtulo triumfas kaj gxojas.
29:7 Virtulo penas ekkoni la aferon de malricxuloj;   Sed malvirtulo ne povas kompreni.
29:8 Homoj blasfemantaj indignigas urbon;   Sed sagxuloj kvietigas koleron.
29:9 Se sagxa homo havas jugxan aferon kun homo malsagxa,   Tiam, cxu li koleras, cxu li ridas, li ne havas trankvilon.
29:10 Sangaviduloj malamas senkulpulon;   Sed virtuloj zorgas pri lia vivo.
29:11 Sian tutan koleron aperigas malsagxulo;   Sed sagxulo gxin retenas.
29:12 Se reganto atentas mensogon,   Tiam cxiuj liaj servantoj estas malvirtuloj.
29:13 Malricxulo kaj procentegisto renkontigxas;   La Eternulo donas lumon al la okuloj de ambaux.
29:14 Se regxo jugxas juste malricxulojn,   Lia trono fortikigxas por cxiam.
29:15 Kano kaj instruo donas sagxon;   Sed knabo, lasita al si mem, hontigas sian patrinon.
29:16 Kiam altigxas malvirtuloj, tiam multigxas krimoj;   Sed virtuloj vidos ilian falon.
29:17 Punu vian filon, kaj li vin trankviligos,   Kaj li donos gxojon al via animo.
29:18 Se ne ekzistas profetaj predikoj, tiam popolo farigxas sovagxa;   Sed bone estas al tiu, kiu observas la legxojn.
29:19 Per vortoj sklavo ne instruigxas;   CXar li komprenas, sed ne obeas.
29:20 CXu vi vidas homon, kiu tro rapidas kun siaj vortoj?   Estas pli da espero por malsagxulo ol por li.
29:21 Se oni de infaneco kutimigas sklavon al dorlotigxado,   Li poste farigxas neregebla.
29:22 Kolerema homo kauxzas malpacojn,   Kaj flamigxema kauxzas multajn pekojn.
29:23 La fiereco de homo lin malaltigos;   Sed humilulo atingos honoron.
29:24 Kiu dividas kun sxtelisto, tiu malamas sian animon;   Li auxdas la jxuron kaj nenion diras.
29:25 Timo antaux homoj faligas en reton;   Sed kiu fidas la Eternulon, tiu estas sxirmita.
29:26 Multaj sercxas favoron de reganto;   Sed la sorto de homo dependas de la Eternulo.
29:27 Maljusta homo estas abomenajxo por virtuloj;   Kaj kiu iras la gxustan vojon, tiu estas abomenajxo por malvirtulo.
30:1 Vortoj de Agur, filo de Jake.  Profeta parolo de tiu viro al Itiel, al Itiel kaj Ukal.
30:2 Mi estas la plej malklera homo,   Kaj homan prudenton mi ne posedas.
30:3 Kaj mi ne lernis sagxon,   Kaj pri la Sanktulo mi ne havas ekkonon.
30:4 Kiu levigxis en la cxielon, kaj mallevigxis?   Kiu kolektis la venton en siajn mankavojn?   Kiu ligis la akvon en la veston?   Kiu arangxis cxiujn limojn de la tero?   Kia estas lia nomo? kaj kia estas la nomo de lia filo?   CXu vi scias?
30:5 CXiu diro de Dio estas pura;   Li estas sxildo por tiuj, kiuj Lin fidas.
30:6 Ne aldonu al Liaj vortoj,   Por ke Li ne punu vin, kaj por ke vi ne aperu mensoganto.
30:7 Du aferojn mi petis de Vi;   Ne rifuzu al mi, antaux ol mi mortos:
30:8 Falsajxon kaj mensogajxon forigu de mi;   Malricxecon kaj ricxecon ne donu al mi;   Nutru min per tiom da pano, kiom mi bezonas.
30:9 CXar alie mi eble trosatigxus kaj neus, kaj dirus:Kiu estas la Eternulo?   Aux eble mi malricxigxus kaj sxtelus,   Kaj malbonuzus la nomon de mia Dio.
30:10 Ne kalumniu sklavon antaux lia sinjoro,   Por ke li ne malbenu vin kaj vi ne farigxu kulpulo.
30:11 Estas generacio, kiu malbenas sian patron  Kaj ne benas sian patrinon;
30:12 Generacio, kiu estas pura en siaj okuloj  Kaj tamen ne lavigxis de siaj malpurajxoj;
30:13 Generacio, kiu tiel alte tenas siajn okulojn  Kaj tiel levas siajn palpebrojn;
30:14 Generacio, kies dentoj estas glavoj kaj kies makzeloj estas trancxiloj,   Por formangxi la malricxulojn de la tero kaj la mizerulojn inter la homoj.
30:15 Hirudo havas du filinojn, kiuj krias:Donu, donu;   Ili tri neniam satigxas.   Kvar objektoj ne diras:Suficxe:
30:16 SXeol; senfrukta ventro; la tero ne satigxas de akvo; kaj la fajro ne diras:Suficxe.
30:17 Okulon, kiu mokas la patron  Kaj malsxatas obeadon al la patrino,   Elpikos korvoj cxe la rivero kaj formangxos aglidoj.
30:18 Tri aferoj estas nekompreneblaj por mi,   Kaj kvaran mi ne scias:
30:19 La vojon de aglo en la aero;   La vojon de serpento sur roko;   La vojon de sxipo meze de la maro;   Kaj la vojon de viro cxe virgulino.
30:20 Tia estas la vojo de virino adultanta:   SXi mangxas, visxas la busxon,   Kaj diras:Mi faris nenian pekon.
30:21 Sub tri objektoj tremas la tero,   Kaj kvar gxi ne povas porti:
30:22 Sklavon, kiam li farigxis regxo;   Malsagxulon, kiam li tro satigxis de pano;
30:23 Malamatan virinon, kiam sxi edzinigxis,   Kaj sklavinon, kiam sxi elpelis sian sinjorinon.
30:24 Kvar estas malgranduloj sur la tero,   Kaj tamen ili estas tre sagxaj:
30:25 La formikoj, popolo ne forta,   Tamen ili en somero pretigas al si mangxajxon;
30:26 La hirakoj, popolo senforta,   Tamen ili faras siajn domojn en la roko;
30:27 La akridoj ne havas regxon,   Kaj tamen ili cxiuj eliras en vicoj;
30:28 La lacerto krocxigxas per siaj manoj,   Tamen gxi estas en regxaj palacoj.
30:29 Ekzistas tri, kiuj bone iras,   Kaj kvar, kiuj marsxas bele:
30:30 La leono, plej forta el la bestoj,   Cedas al neniu;
30:31 Cervo kun bonaj lumboj; virkapro;   Kaj regxo, kiun neniu povas kontrauxstari.
30:32 Se vi agis malsagxe pro via fiereco,   Kaj se vi intencis malbonon,   Tiam metu la manon sur la busxon.
30:33 CXar batado de lakto produktas buteron,   Ekbato de nazo aperigas sangon,   Kaj incitado de kolero kauxzas malpacon.
31:1 Vortoj de la regxo Lemuel, instruo, kiun donis al li lia patrino.
31:2 Ho mia filo, ho filo de mia ventro!   Ho filo de miaj promesoj!
31:3 Ne donu al la virinoj vian forton,   Nek viajn agojn al la pereigantoj de regxoj.
31:4 Ne al la regxoj, ho Lemuel, ne al la regxoj konvenas trinki vinon,   Nek al la princoj deziri ebriigajxojn.
31:5 CXar drinkinte, ili povas forgesi la legxojn,   Kaj ili malgxustigos la jugxon de cxiuj prematoj.
31:6 Donu ebriigajxon al la pereanto,   Kaj vinon al tiu, kiu havas suferantan animon.
31:7 Li trinku, kaj forgesu sian malricxecon,   Kaj li ne plu rememoru sian malfelicxon.
31:8 Malfermu vian busxon por senvocxulo,   Por la defendo de cxiuj forlasitaj.
31:9 Malfermu vian busxon, por jugxi juste,   Por defendi malricxulon kaj senhavulon.
31:10 Se iu trovis kapablan edzinon,   SXia valoro estas pli granda ol perloj.
31:11 Fidas sxin la koro de sxia edzo,   Kaj havo ne mankos.
31:12 SXi redonas al li bonon, sed ne malbonon,   En la dauxro de sxia tuta vivo.
31:13 SXi sercxas lanon kaj linon,   Kaj volonte laboras per siaj manoj.
31:14 SXi estas kiel sxipo de komercisto;   De malproksime sxi alportas sian panon.
31:15 SXi levigxas, kiam estas ankoraux nokto,   Kaj sxi disdonas mangxon al sia domanaro  Kaj porciojn al siaj servantinoj;
31:16 SXi pensas pri kampo, kaj acxetas gxin;   Per la enspezoj de sia mano sxi plantas vinbergxardenon.
31:17 SXi zonas siajn lumbojn per forto  Kaj fortikigas siajn brakojn.
31:18 SXi komprenas, ke sxia komercado estas bona;   SXia lumilo ne estingigxas en la nokto.
31:19 SXi etendas sian manon al la sxpinilo,   Kaj sxiaj fingroj tenas la sxpinturnilon.
31:20 SXi malfermas sian manon al la malricxulo  Kaj etendas siajn manojn al la senhavulo.
31:21 SXi ne timas la negxon por sia domo,   CXar sxia tuta domanaro estas vestita per rugxa teksajxo.
31:22 SXi faras al si kovrojn;   Delikata tolo kaj purpuro estas sxiaj vestoj.
31:23 SXia edzo estas konata cxe la pordego,   Kie li sidas kune kun la maljunuloj de la lando.
31:24 SXi faras teksajxon kaj vendas,   Kaj zonojn sxi donas al la komercisto.
31:25 Fortika kaj bela estas sxia vesto,   Kaj sxi ridas pri la venonta tago.
31:26 Sian busxon sxi malfermas kun sagxo;   Bonkora instruo estas sur sxia lango.
31:27 SXi kontrolas la iradon de aferoj en sia domo,   Kaj sxi ne mangxas panon en senlaboreco.
31:28 Levigxas sxiaj filoj kaj sxin gratulas;   SXia edzo sxin lauxdegas, dirante:
31:29 Multaj filinoj estas bravaj,   Sed vi superas cxiujn.
31:30 CXarmeco estas trompa, kaj beleco estas vantajxo;   Virino, kiu timas la Eternulon, estos glorata.
31:31 Donu al sxi laux la fruktoj de sxiaj manoj;   Kaj sxiaj faroj sxin gloros cxe la pordegoj.


Next: Ecclesiastes

1:1 Vortoj de la Predikanto, filo de David, regxo en Jerusalem.
1:2 Vantajxo de vantajxoj, diris la Predikanto; vantajxo de vantajxoj, cxio estas vantajxo.
1:3 Kian profiton havas la homo de cxiuj siaj laboroj, kiujn li laboras sub la suno?
1:4 Generacio foriras kaj generacio venas, kaj la tero restas eterne.
1:5 Levigxas la suno kaj subiras la suno, kaj al sia loko gxi rapidas, kaj tie gxi levigxas.
1:6 Iras al sudo kaj reiras al nordo, turnigxas, turnigxas en sia irado la vento, kaj al siaj rondoj revenas la vento.
1:7 CXiuj riveroj iras al la maro, sed la maro ne plenigxas; al la loko, al kiu la riveroj alfluas, ili alfluas cxiam denove.
1:8 CXiuj aferoj estas lacigaj, ne povas homo tion eldiri; ne satigxas la okulo de vidado, kaj ne plenigxas la orelo de auxdado.
1:9 Kio estis, tio estos; kaj kio estis farata, tio estos farata; kaj ekzistas nenio nova sub la suno.
1:10 Ekzistas io, pri kio oni diras:Vidu, cxi tio estas nova; sed gxi estis jam en la eterna tempo, kiu estis antaux ni.
1:11 Ne restis memoro pri la antauxuloj; kaj ankaux pri la posteuloj, kiuj estos, ne restos memoro cxe tiuj, kiuj estos poste.
1:12 Mi, Predikanto, estis regxo super Izrael en Jerusalem.
1:13 Kaj mi decidis en mia koro esplori kaj ekzameni per la sagxo cxion, kio farigxas sub la cxielo:cxi tiun malfacilan okupon Dio donis al la homidoj,  por ke ili turmentigxu per gxi.
1:14 Mi vidis cxiujn aferojn, kiuj farigxas sub la suno; kaj jen, cxio estas vantajxo kaj entreprenoj ventaj.
1:15 Kurbigitan oni ne povas rerektigi, kaj mankantan oni ne povas kalkuli.
1:16 Mi meditis kun mia koro tiele:Jen mi kreskigis kaj multigis en mi sciencon pli ol cxiuj, kiuj estis antaux mi en Jerusalem; kaj mia koro penetris multon da sagxo kaj scio.
1:17 Sed kiam mi dedicxis mian koron, por ekkoni la sagxecon kaj ekkoni la malsagxecon kaj sensencecon, mi eksciis, ke ankaux cxi tio estas ventajxo.
1:18 CXar cxe multe da sagxeco estas multe da zorgemeco; kaj, kiu plimultigas siajn sciojn, tiu plimultigas siajn dolorojn.
2:1 Mi diris en mia koro:Lasu, mi elprovos vin per gxojo, kaj vi gxuu bonon;  sed jen ankaux cxi tio estas vantajxo.
2:2 Pri la rido mi diris:GXi estas sensencajxo! kaj pri la gxojo:Kion gxi havigas?
2:3 Mi sercxis en mia koro, kiel plezurigi mian korpon per vino, kaj, dum mia koro min gvidas per sagxeco, sekvi ankaux malsagxecon, gxis mi ekvidos, kio estas bona por la homidoj, kion ili povus fari sub la cxielo en la kalkulitaj tagoj de sia vivo.
2:4 Mi entreprenis grandajn farojn:mi konstruis al mi domojn, mi plantis al mi vinberejojn;
2:5 mi arangxis al mi gxardenojn kaj arbaretojn, kaj plantis en ili cxiafruktajn arbojn;
2:6 mi arangxis al mi akvujojn, por akvumi el ili arbaretojn, kiuj kreskigas arbojn;
2:7 mi akiris al mi sklavojn kaj sklavinojn, kaj domanojn mi havis; ankaux da bruto granda kaj malgranda mi havis pli multe, ol cxiuj, kiuj estis antaux mi en Jerusalem;
2:8 mi kolektis al mi ankaux argxenton kaj oron, kaj juvelojn de regxoj kaj landoj; mi havigis al mi kantistojn kaj kantistinojn, kaj plezurojn de homidoj, kaj multajn amantinojn.
2:9 Kaj mi pligrandigis kaj plimultigis cxion pli ol cxiuj, kiuj estis antaux mi en Jerusalem, kaj mia sagxeco restis kun mi.
2:10 Kaj cxion, kion postulis miaj okuloj, mi ne rifuzis al ili; mi fortenis mian koron de nenia gxojo, cxar mia koro gxojis pri cxiuj miaj laboroj; kaj cxi tio estis mia rekompenco por cxiuj miaj laboroj.
2:11 Kaj mi ekrigardis cxiujn farojn, kiujn faris miaj manoj, kaj cxiujn laborojn, kiujn mi plenumis, por fari ilin:kaj jen, cxio estas vantajxo kaj ventajxo, kaj nenia profito estas de ili sub la suno.
2:12 Kaj mi turnis min, por rigardi sagxecon kaj malsagxecon kaj sensencecon;  cxar kion povas fari homo, venonta post regxo, en komparo kun tio, kion tiu jam antaux longe faris?
2:13 Kaj mi vidis, ke havas superecon la sagxeco antaux la malsagxeco, kiel havas superecon lumo antaux mallumo.
2:14 La sagxulo havas siajn okulojn en la kapo, kaj la malsagxulo iras en mallumo; sed mi ankaux eksciis, ke unu sorto atingas ilin cxiujn.
2:15 Kaj mi diris en mia koro:Ankaux min atingos tia sama sorto, kiel la malsagxulon; por kio do mi estis pli sagxa? Kaj mi diris en mia koro, ke ankaux cxi tio estas vantajxo.
2:16 CXar pri la sagxulo ne restos memoro eterne tiel same, kiel pri la malsagxulo; en la tempoj estontaj cxio estos forgesita. Kaj ho ve, mortas sagxulo egale kiel malsagxulo!
2:17 Kaj mi ekmalamis la vivon; cxar abomenindaj estas por mi la faroj, kiuj farigxas sub la suno, cxar cxio estas vantajxo kaj ventajxo.
2:18 Kaj mi ekmalamis cxiun laboron, kiun mi laboris sub la suno; cxar mi devos lasi gxin al homo, kiu estos post mi.
2:19 Kaj kiu scias, cxu estos sagxa aux malsagxa tiu, kiu ekposedos mian tutan laboron, pri kiu mi penis kaj strecxis mian sagxon sub la suno? Ankaux cxi tio estas vantajxo.
2:20 Kaj mi decidis, ke mia koro atendu nenion de la tuta laboro, kiun mi laboris sub la suno.
2:21 CXar ofte oni vidas homon, kiu laboras en sagxo, scienco, kaj talento,  kaj li devas fordoni sian akiron al homo, kiu ne laboris por gxi; cxi tio ankaux estas vantajxo kaj granda malbono.
2:22 Kaj kio restas al la homo de lia tuta laborado kaj de la zorgoj de lia koro, kion li laboras sub la suno?
2:23 CXar cxiuj liaj tagoj estas suferoj, kaj liaj okupoj estas maltrankvileco; ecx en la nokto ne trankviligxas lia koro; ankaux cxi tio estas vantajxo.
2:24 Ne ekzistas alia bono por la homo, krom mangxi kaj trinki kaj igi sian animon gxui plezuron de lia laborado; ankaux pri cxi tio mi vidis, ke gxi estas de la mano de Dio.
2:25 CXar kiu povas mangxi, kaj kiu povas gxui, sen Li?
2:26 CXar al homo, kiu agas bone antaux Li, Li donas sagxon kaj scion kaj gxojon, kaj al la pekulo Li donas la zorgemecon amasigi kaj kolekti, por poste transdoni al tiu, kiu agas bone antaux Dio; kaj cxi tio estas vantajxo kaj ventajxo.
3:1 Por cxio estas sezono, kaj tempo difinita estas por cxiu afero sub la suno;
3:2 estas tempo por naskigxi, kaj tempo por morti; estas tempo por planti,  kaj tempo por elsxiri la plantitajxon;
3:3 estas tempo por mortigi, kaj tempo por kuraci; estas tempo por detrui,  kaj tempo por konstrui;
3:4 estas tempo por plori, kaj tempo por ridi; estas tempo por gxemi, kaj tempo por danci;
3:5 estas tempo por disjxeti sxtonojn, kaj tempo por kolekti sxtonojn; estas tempo por cxirkauxbraki, kaj tempo por foriri de cxirkauxbrakado;
3:6 estas tempo por sercxi, kaj tempo por perdi; estas tempo por konservi,  kaj tempo por forjxeti;
3:7 estas tempo por dissxiri, kaj tempo por kunkudri; estas tempo por silenti, kaj tempo por paroli;
3:8 estas tempo por ami, kaj tempo por malami; estas tempo por milito, kaj tempo por paco.
3:9 Kian profiton havas faranto de tio, kion li laboras?
3:10 Mi vidis la penemecon, kiun Dio donis al la homidoj, por ke ili turmentigxu per gxi.
3:11 CXion Li kreis bela gxiatempe; kaj scion pri la mondo Li enmetis en ilian koron, sed tiel, ke homo ne povas kompreni la farojn, kiujn faris Dio de la komenco gxis la fino.
3:12 Mi scias, ke ekzistas nenia bono por ili, krom gxoji kaj fari bonon en sia vivo.
3:13 Kaj se homo mangxas kaj trinkas kaj gxuas bonon de sia tuta laborado,  tio estas dono de Dio.
3:14 Mi scias, ke cxio, kion faras Dio, restas eterne; al gxi oni nenion povas aldoni, kaj de gxi oni nenion povas depreni; kaj Dio tion faris, ke oni Lin timu.
3:15 Kio farigxis, tio ekzistas de longe; kaj kio estas farigxonta, tio antaux longe jam estis, kaj Dio revokas pasintajxon.
3:16 Ankoraux mi vidis sub la suno:en la loko de jugxo, ke tie estas maljusteco; en la loko de vero, ke tie estas malico.
3:17 Mi diris en mia koro:Piulon kaj malpiulon jugxos Dio; cxar estas tempo por cxiu afero, kaj por cxio, kio farigxas tie.
3:18 Mi diris en mia koro:CXi tio estas pri la homidoj, ke Dio ilin elprovu,  kaj ke ili vidu, ke ili estas bruto per si mem.
3:19 CXar la sorto de homidoj kaj la sorto de bruto estas sorto egala:kiel cxi tiuj mortas, tiel mortas ankaux tiuj, kaj sama spirito estas en cxiuj;  kaj supereco de homo kontraux bruto ne ekzistas, cxar cxio estas vantajxo.
3:20 CXiuj iras al unu loko:cxiuj farigxis el polvo, kaj cxiuj refarigxos polvo.
3:21 Kiu scias, cxu la spirito de homidoj levigxas supren, kaj cxu la spirito de bruto mallevigxas malsupren en la teron?
3:22 Kaj mi ekvidis, ke ekzistas nenio pli bona, ol ke homo gxuu plezuron de siaj faroj, cxar tia estas lia sorto; cxar kiu alkondukos lin, por vidi, kio estas post li?
4:1 Kaj mi returnigxis, kaj mi vidis cxiujn premojn, kiuj estas farataj sub la suno:kaj jen estas larmoj de prematoj, kaj ne ekzistas por ili konsolanto;  kaj perforteco de la mano de iliaj premantoj, kaj ne ekzistas por ili konsolanto.
4:2 Kaj mi trovis, ke la mortintoj, kiuj jam antaux longe mortis, estas pli felicxaj ol la vivantoj, kiuj vivas gxis nun;
4:3 kaj pli felicxa ol ili ambaux estas tiu, kiu gxis nun ne ekzistis, kiu ne vidis la malbonajn farojn, kiuj estas farataj sub la suno.
4:4 Mi vidis ankaux, ke cxia laboro kaj cxia lerteco en la faroj estas nur konkurado de unu kontraux alia; kaj ankaux cxi tio estas vantajxo kaj ventajxo.
4:5 Malsagxulo kunmetas siajn manojn, kaj formangxas sian korpon.
4:6 Pli bona estas plenmano da trankvilanimeco, ol ambauxmano da penado kaj ventajxo.
4:7 Kaj denove mi turnigxis, kaj vidis vantajxon sub la suno:
4:8 jen estas solulo, kaj neniun alian li havas; nek filon nek fraton li havas; kaj tamen ne havas finon lia laborado, kaj lia okulo ne povas satigxi de ricxeco; por kiu do mi laboras kaj senigas mian animon de gxuado? CXi tio ankaux estas vantajxo kaj malbona afero.
4:9 Pli bone estas al du ol al unu, cxar ili havas bonan rekompencon por sia laborado.
4:10 CXar se ili falos, unu levos la alian; sed ve al solulo, se li falos,  kaj se ne estas alia, kiu lin levus.
4:11 Ankaux se du kusxigxas, estas al ili varme; sed unu-kiel li varmigxos?
4:12 Kaj se iu montros sin pli forta kontraux unu, tiam ambaux kontrauxstaros lin; ecx fadeno triopigita ne baldaux dissxirigxos.
4:13 Pli bona estas knabo malricxa sed sagxa, ol regxo maljuna sed malsagxa,  kiu jam ne povas akiri scion.
4:14 Iu el malliberejo eliris, kaj farigxis regxo; alia por regxeco naskigxis, kaj tamen estas malricxa.
4:15 Mi vidis, ke cxiu vivanto iras sub la suno kun la junulo:gxi estas la alia, kiu okupos lian lokon.
4:16 Senfina estas la popolo, antaux kiu li estis, kaj tamen la posteuloj ne gxojos pri li; ankaux cxi tio estas vantajxo kaj ventajxo.
5:1 Gardu vian piedon, kiam vi iros en la domon de Dio, kaj estu preta pli por auxskultado, ol por oferdonado de malsagxuloj; cxar ili ne scias, ke ili agas malbone.
5:2 Ne rapidu kun via busxo, kaj via koro ne rapidu elparoli vorton antaux Dio, cxar Dio estas en la cxielo, kaj vi estas sur la tero; tial malmultaj estu viaj vortoj.
5:3 CXar songxo prezentigxas per multe da agado, kaj parolo de malsagxulo konsistas el multe da vortoj.
5:4 Kiam vi faros promeson al Dio, ne prokrastu gxin plenumi; cxar malagrablaj al Li estas malsagxuloj:kion vi promesis, tion plenumu.
5:5 Pli bone estas, ke vi ne faru promeson, ol fari promeson kaj ne plenumi.
5:6 Ne permesu al via busxo pekigi vian korpon, kaj ne diru al la sendito de Dio, ke gxi estas eraro; kial fari, ke Dio koleru pro via parolo, kaj ke Li detruu la faron de viaj manoj?
5:7 CXe multo da songxoj kaj vantajxoj estas ankaux multe da vortoj; sed vi timu Dion.
5:8 Se premadon de malricxulo kaj rompadon de justeco kaj honesteco vi vidas en lando, ne miru; cxar pli alta kontrolas pli altan, kaj plej altaj ilin kontrolas.
5:9 Kaj superecon en cxio havas tiu lando, en kiu la regxo servas al la tero.
5:10 Kiu amas monon, tiu ne satigxos per mono; kaj kiu amas ricxecon, al tiu gxi ne donos utilon:ankaux cxi tio estas vantajxo.
5:11 Ju pli estas da havo, des pli multaj estas gxiaj konsumantoj; kaj kian profiton havas gxia mastro, krom vidi gxin per siaj okuloj?
5:12 Dolcxa estas la dormo de laboranto, cxu li mangxas malmulte aux multe;  sed trosateco ne lasas la ricxulon dormi.
5:13 Turmentan malbonon mi vidis sub la suno:ricxecon konservatan por la malutilo de gxia propra mastro.
5:14 Kaj pereas cxi tiu ricxeco en malfavoraj cirkonstancoj; naskigxas filo,  kaj li nenion havas en la mano.
5:15 Kiel li eliris el la ventro de sia patrino, tiel nuda li foriras, kiel li venis; kaj nenion li elportas el sia laboro, kion li povus porti en la mano.
5:16 Kaj cxi tio estas turmenta doloro, ke kiel li venis, tiel li foriras;  kian do profiton li havas de tio, ke li laboras por la vento?
5:17 Kaj cxiujn siajn tagojn li konsumis en mallumo, en multe da ekscitigxo,  en malsano kaj malagrablajxoj!
5:18 Jen, kion mi vidis:ke estas bone kaj bele mangxi kaj trinki kaj gxui plezurojn de cxiuj siaj laboroj, kiujn homo laboras sub la suno dum la tagoj de sia vivo, kiujn donis al li Dio; cxar tio estas lia apartenajxo.
5:19 Kaj se al iu homo Dio donis ricxecon kaj havon, kaj donis al li la povon konsumi ilin kaj preni sian parton kaj gxui plezuron de siaj laboroj, cxi tio estas dono de Dio.
5:20 CXar ne longe li memoros la tagojn de sia vivo; Dio donas al li gxojon de lia koro.
6:1 Ekzistas malbono, kiun mi vidis sub la suno, kaj granda gxi estas por la homo:
6:2 se al iu homo Dio donas ricxecon kaj havon kaj honoron, kaj al lia animo mankas nenio, kion ajn li dezirus, sed Dio ne donas al li la povon konsumi gxin, nur fremda homo gxin konsumas-cxi tio estas vantajxo kaj malfacila doloro.
6:3 Se iu homo naskigus cent infanojn kaj vivus multajn jarojn kaj atingus profundan agxon, sed lia animo ne gxuus sate la havon, kaj ecx bonan enterigon li ne havus-tiam mi dirus:Pli felicxa ol li estas abortito.
6:4 CXar cxi tiu vante venis kaj en mallumon foriris, kaj en mallumo kasxigxos lia nomo.
6:5 Ecx la sunon li ne vidis kaj ne konis-al li estas pli trankvile ol al tiu.
6:6 Kaj se tiu homo vivus du mil jarojn kaj la bonon ne gxuus, cxu ne al unu loko cxiuj iros?
6:7 CXiuj laboroj de homo estas por lia busxo, kaj tamen lia animo ne estas satigebla.
6:8 Kaj kian superecon havas la sagxulo antaux malsagxulo, la inteligenta malricxulo antaux aliaj vivaj estajxoj?
6:9 Pli bone estas vidi per la okuloj, ol imagi en la animo; ankaux cxi tio estas vantajxo kaj ventajxo.
6:10 Kio ajn ekzistas, tio de longe havas nomon; kaj estas sciate, kia estas la homo, kaj ke li ne povas jugxe batali kun Tiu, kiu estas pli forta ol li.
6:11 CXar ekzistas multe da aferoj, kiuj plimultigas la vantajxon; kian do superecon havas la homo?
6:12 CXar kiu scias, kio estas bona por la homo dum la tagoj de lia vanta vivo, kiun li pasigas kiel ombro? kaj kiu diros al la homo, kio estos post li sub la suno?
7:1 Pli bona estas bona nomo, ol bona oleo; kaj la tago de la morto estas pli bona, ol la tago de la naskigxo.
7:2 Pli bone estas iri en domon de funebro, ol iri en domon de festenado;  cxar morto estas la fino de cxiu homo, kaj la vivanto notos cxi tion en sia koro.
7:3 Pli bona estas plendo, ol rido; cxar cxe malgxojo de la vizagxo plibonigxas la koro.
7:4 La koro de sagxuloj estas en domo de funebro, kaj la koro de malsagxuloj en domo de gxojo.
7:5 Pli bone estas auxskulti riprocxon de sagxulo, ol auxskulti kanton de malsagxuloj.
7:6 CXar simila al la kraketado de dornoj sub poto estas la ridado de la malsagxuloj; kaj vantajxo gxi estas.
7:7 CXar perforteco forprenas la sagxon de sagxulo, kaj la prudenton malbonigas donaco.
7:8 La fino de afero estas pli bona, ol gxia komenco; pacienculo estas pli bona, ol malhumilulo.
7:9 Ne rapidu koleri en via spirito; cxar koleremeco logxas en la brusto de malsagxuloj.
7:10 Ne diru:Kial la antauxaj tagoj estis pli bonaj, ol la nunaj? cxar ne el sagxeco vi cxi tion demandus.
7:11 Bona estas sagxeco kune kun hereda havo, kaj gxi estas profita al tiuj,  kiuj vidas la sunon.
7:12 CXar la sagxeco estas sxirmo tiel same, kiel mono estas sxirmo; sed la supereco de scienco konsistas en tio, ke la sagxeco donas vivon al sia posedanto.
7:13 Rigardu la faron de Dio; cxar kiu povas tion rektigi, kion Li kurbigis?
7:14 En la tago de bonstato uzu la bonstaton, kaj en la tago de malfelicxo atendu:cxi tion kaj tion arangxis Dio, por ke la homo nenion komprenu post Li.
7:15 CXion tion mi vidis en miaj vantaj tagoj:okazas, ke virtulo pereas cxe sia virteco, kaj okazas, ke malvirtulo longe vivas cxe sia malvirteco.
7:16 Ne estu tro virta, kaj ne rezonu tro multe:kial vi devas vin konfuzi?
7:17 Ne malvirtu tro multe, kaj ne estu senprudenta:kial vi devas morti ne en via tempo?
7:18 Bone estas, se vi tenos vin je unu afero kaj ankaux de alia afero vi ne forprenos vian manon; cxar tiu, kiu timas Dion, penas placxi al cxiuj.
7:19 La sagxeco faras la sagxulon pli forta, ol dek potenculoj en la urbo.
7:20 CXar ne ekzistas sur la tero virtulo, kiu farus nur bonon kaj ne pekus.
7:21 Ne cxiujn vortojn, kiujn oni diras, atentu en via koro, por ke vi ne auxdu vian sklavon malbenanta vin:
7:22 cxar multajn fojojn konsciis via koro, ke ankaux vi malbenis aliajn.
7:23 CXion cxi tion mi provis per mia sagxo; mi diris al mi:Mi akiru sagxon;  tamen gxi estas malproksima de mi.
7:24 Kio estas malproksima kaj tre profunda, kiu tion komprenos?
7:25 Mi turnis min kun mia koro, por ekkoni, esplori, kaj trasercxi sagxecon kaj prudenton, kaj ekscii, ke la malvirteco estas malsagxeco kaj ke la senscieco estas sensenca.
7:26 Kaj mi trovas, ke pli malbona ol la morto estas la virino, kiu estas kaptilo, kaj kies koro estas reto, kaj kies manoj estas katenoj; tiu, kiu placxas al Dio, sin savos de sxi, sed pekulo estos kaptita de sxi.
7:27 Jen, kion mi trovis, diris la Predikanto:oni devas kunigi unu fakton kun alia, por veni al konkludo.
7:28 Jen, kion ankoraux sercxis mia animo kaj ne trovis:viron unu inter mil mi trovis, sed virinon inter cxiuj mi tute ne trovis.
7:29 Nur cxi tion mi trovis, ke Dio kreis la homon virtema; sed la homoj fordonis sin al multaj artifikoj.
8:1 Kiu estas simila al sagxulo? kaj kiu komprenas la sencon de la aferoj?  Sagxeco de homo lumigas lian vizagxon, kaj la maldelikateco de lia vizagxo sxangxigxas.
8:2 Mi diras:La regxan ordonon plenumu, pro la jxuro farita antaux Dio.
8:3 Ne rapidu foriri de antaux li, kaj ne estu persistema en malbona afero;  cxar cxion, kion li volos, li povos fari.
8:4 CXar la vorto de regxo estas potenca; kaj kiu povas diri al li:Kion vi faras?
8:5 Kiu plenumas la ordonon, tiu spertos nenion malbonan; tempon kaj manieron de agado scias la koro de sagxulo.
8:6 CXar por cxiu afero estas gxia tempo kaj gxia maniero; kaj granda estas por la homo la malbono de tio,
8:7 ke li ne scias, kio estos; cxar kiu diros al vi, kiel estos?
8:8 Neniu homo povas regi la venton kaj reteni la venton, neniu povas regi la tagon de la morto; ne ekzistas forpermeso en tiu milito, kaj malvirteco ne savas sian faranton.
8:9 CXion cxi tion mi vidis, kaj mi atentis cxiun aferon, kiu estas farata sub la suno, kaj tiun tempon, en kiu homo regas homon al lia malbono.
8:10 Kaj ankaux mi vidis, ke oni enterigis malvirtulojn, kiuj venadis kaj eliradis el la sankta loko, kaj kiuj estis forgesitaj en la urbo, kie ili tiel agis; kaj cxi tio ankaux estas vantajxo.
8:11 CXar ne baldaux estas farata jugxo kontraux malbonaj faroj, tial plene kuragxas la koro de homidoj fari malbonon.
8:12 Kvankam pekulo faras malbonon cent fojojn, kaj Dio estas pacienca al li,  tamen mi scias, ke estos bone al tiuj, kiuj timas Dion, kiuj respektas Lin.
8:13 Kaj ne estos bone al malvirtulo, kaj ne tenos sin longe, simile al ombro, tiu, kiu ne timas Dion.
8:14 Ekzistas vantajxo, kiu farigxas sur la tero:ekzistas virtuloj, al kiuj farigxas tio sama, kio farigxas al malvirtuloj; kaj ekzistas malvirtuloj, al kiuj farigxas tio sama, kio al la virtuloj; kaj mi diris al mi, ke ankaux cxi tio estas vantajxo.
8:15 Kaj mi eklauxdis la gajecon, cxar ne ekzistas io pli bona por homo sub la suno, ol mangxi, trinki, kaj gaji, kaj ke cxi tio akompanu lin en liaj laboroj en la tagoj de lia vivo, kiujn donis al li Dio sub la suno.
8:16 Kiam mi direktis mian koron, por ekkoni sagxecon, kaj por cxirkauxrigardi la aferojn, kiuj estas farataj sur la tero tiamaniere, ke nek tage nek nokte homo vidas dormon sur siaj okuloj; kaj kiam mi rigardis cxiujn farojn de Dio:
8:17 tiam mi trovis, ke homo ne povas kompreni la aferojn, kiuj farigxas sub la suno; kiom ajn la homo penus esplori, li ne komprenos; kaj se ecx sagxulo diras, ke li scias, li tamen ne povas kompreni.
9:1 Al cxio cxi tio mi direktis mian koron, por esplori cxion cxi tion, ke la virtuloj kaj sagxuloj kaj iliaj faroj estas en la mano de Dio; kaj nek amon nek malamon scias la homo, kaj nenion, kio lin atendas.
9:2 Al cxiuj estas la sama sorto:al la virtulo kaj al la malvirtulo, al la bona kaj pura kaj al la malpura, al la oferfaranto kaj al tiu, kiu ne oferfaras, al la bonulo kaj al la pekulo, al la jxuranto kaj al tiu, kiu timas jxuron.
9:3 CXi tio estas malbona en cxio, kio farigxas sub la suno, ke la sama sorto ekzistas por cxiuj, kaj la koro de la homidoj estas plena de malbono, kaj sensencajxo estas en ilia koro dum ilia vivado, kaj poste ili transiras al la mortintoj.
9:4 CXar kiu trovigxas inter la vivuloj, tiu havas ankoraux esperon; cxar ecx al hundo vivanta estas pli bone, ol al leono mortinta.
9:5 CXar la vivantoj scias, ke ili mortos; kaj la mortintoj scias nenion, kaj por ili jam ne ekzistas rekompenco, cxar la memoro pri ili estas forgesita.
9:6 Kaj ilia amo, kaj ilia malamo, kaj ilia jxaluzo jam de longe malaperis;  kaj jam por neniam ili havas partoprenon en io, kio farigxas sub la suno.
9:7 Iru, mangxu gxoje vian panon, kaj trinku kun gaja koro vian vinon, se Dio favoris viajn aferojn.
9:8 En cxiu tempo viaj vestoj estu blankaj, kaj oleo ne manku sur via kapo.
9:9 GXuu la vivon kun la edzino, kiun vi amas en la tempo de via tuta vanta vivo, kaj kiun Dio donis al vi por cxiuj viaj vantaj tagoj; cxar cxi tio estas via apartenajxo en via vivo, kaj en viaj laboroj, kiujn vi laboris sub la suno.
9:10 Kion ajn via mano povas fari laux via forto, tion faru; cxar ekzistas nek faro, nek kalkulo, nek scio, nek sagxo, en SXeol, kien vi iros.
9:11 Aliflanke mi vidis sub la suno, ke ne de la rapiduloj dependas la kuro,  ne de la fortuloj dependas la milito, kaj ne la sagxuloj havas panon, kaj ne la talentuloj havas ricxecon, kaj ne la kompetentuloj trovas aprobon; nur de la tempo kaj okazo ili cxiuj dependas.
9:12 CXar ecx ne scias la homo sian sorton; kiel fisxoj, kaptitaj en pereigan reton, kaj kiel birdoj, implikigxintaj en kaptilon, tiel kaptigxas la homoj en tempo malbona, kiam gxi atakas ilin neatendite.
9:13 Ankaux jenan sagxajxon mi vidis sub la suno, kaj gxi sxajnis al mi granda:
9:14 estis urbo malgranda, kaj malmulte da homoj gxi havis; venis al gxi granda regxo, kaj siegxis gxin, kaj konstruis cxirkaux gxi grandajn siegxajn fortikajxojn;
9:15 sed trovigxis en gxi homo malricxa sed sagxa, kaj li savis la urbon per sia sagxeco; tamen neniu rememoris tiun malricxan homon.
9:16 Kaj mi diris:Pli bona estas sagxo ol forto, tamen la sagxo de malricxulo estas malrespektata, kaj liaj vortoj ne estas auxdataj.
9:17 La vortoj de sagxuloj, trankvile auxskultitaj, estas pli bonaj ol la kriado de reganto inter malsagxuloj.
9:18 Pli bona estas sagxo, ol militaj instrumentoj; kaj unu pekulo pereigas multe da bono.
10:1 Venenaj musxoj putrigas kaj haladzigas la oleon de parfumisto; pli sxatata ol sagxo kaj honoro ofte estas malgranda malsagxajxo.
10:2 La koro de sagxulo estas cxe lia dekstra flanko, kaj la koro de malsagxulo cxe lia maldekstra.
10:3 Kaj ecx en la vojo, laux kiu iras malsagxulo, mankas al li sagxo, kaj al cxiu li diras, ke li estas malsagxulo.
10:4 Se atakos vin kolero de reganto, ne forlasu vian lokon, cxar mildeco pardonigas ecx grandajn krimojn.
10:5 Ekzistas malbono, kiun mi vidis sub la suno; gxi estas kvazaux eraro,  venanta de la reganto:
10:6 senscieco estas metata tre alte, kaj la ricxuloj sidas malalte.
10:7 Mi vidis sklavojn sur cxevaloj, kaj princojn, irantajn piede, kiel sklavoj.
10:8 Kiu fosas kavon, tiu falos en gxin; kaj kiu detruas muron, tiun mordos serpento.
10:9 Kiu transmovas sxtonojn, tiu faras al si difekton per strecxo; kaj kiu hakas lignon, tiu sin vundas per gxi.
10:10 Se malakrigxis la hakilo, kaj oni ne akrigas la trancxan flankon, oni devas strecxi la fortojn; kaj la cxefajxo estas prepari cxion sagxe.
10:11 Se mordis la serpento sen kuracparolo, tiam jam ne utilas kuracparolanto.
10:12 Vortoj el busxo de sagxulo estas agrablaj, sed la busxo de malsagxulo lin mem pereigas.
10:13 La komenco de la parolo de lia busxo estas malsagxajxo, kaj la fino de lia parolo estas abomeninda sensencajxo.
10:14 Malsagxulo multe parolas, kvankam homo ne scias, kio estos; kaj kio estos post li? kiu cxi tion diros al li?
10:15 Penado de malsagxuloj lacigas cxiun, kiu ne scias ecx la vojon al la urbo.
10:16 Ve al vi, ho lando, se via regxo estas infano kaj viaj princoj mangxas frue!
10:17 Felicxa vi estas, ho lando, se via regxo estas de nobla deveno kaj viaj princoj mangxas en gxusta tempo, por fortigxi, ne por festeni!
10:18 De mallaboremeco falos la plafono; kaj, se oni mallevas la manojn,  tramalsekigxas la domo.
10:19 Por plezuro oni arangxas festenojn, kaj vino gajigas la vivon, kaj mono respondas por cxio.
10:20 Ecx en viaj pensoj ne malbenu la regxon, kaj en via dormocxambro ne malbenu ricxulon; cxar birdo cxiela transportos vian vocxon, kaj flugila estajxo eldiros vian parolon.
11:1 Elsendu vian panon sur la akvon; cxar post longa tempo vi gxin retrovos.
11:2 Donu parton al sep, kaj ecx al ok, cxar vi ne scias, cxu ne estos malfelicxo sur la tero.
11:3 Kiam la nuboj plenigxos, ili versxos pluvon sur la teron, kaj se falos arbo suden aux norden, gxi tie restos, kien gxi falis.
11:4 Kiu observas la venton, tiu ne semos; kaj kiu rigardas la nubojn, tiu ne rikoltos.
11:5 Kiel vi ne scias, kian vojon iros la vento, kaj kiel formigxas la ostoj en la ventro de gravedulino, tiel vi ne povas scii la faron de Dio, kiu cxion faras.
11:6 Matene semu vian semon, kaj vespere via mano ne ripozu; cxar vi ne scias, cxu tio aux alio estos pli gxusta, aux cxu ambaux egale estos bonaj.
11:7 Agrabla estas la lumo, kaj bone estas al la okuloj vidi la sunon.
11:8 CXar se ecx multajn jarojn homo vivus, li gxoju en ili cxiuj; kaj li memoru pri la tagoj mallumaj, cxar estos multe da ili; cxio, kio venos, estas vantajxo.
11:9 GXoju, junulo, en via infaneco; kaj via koro gxuu plezuron en la tagoj de via juneco, kaj iru, kien kondukas vin via koro kaj kien rigardas viaj okuloj; sed sciu, ke pri cxio cxi tio Dio venigos vin al jugxo.
11:10 Tial forpelu malgxojon de via koro, kaj forigu malagrablajxon de via korpo; cxar la infaneco kaj la juneco estas vantajxo.
12:1 Kaj memoru vian Kreinton en la tagoj de via juneco, dum ankoraux ne venis la tagoj de malbono, kaj ne venis la jaroj, pri kiuj vi diros:Mi ne havas plezuron de ili;
12:2 dum ne mallumigxis la suno, la lumo, la luno, kaj la steloj, kaj ne revenis nuboj post la pluvo;
12:3 en la tago, kiam ektremos la gardantoj de la domo, kaj malfortigxos la militantoj, kaj cxesos mueli la muelantinoj, cxar estos malmulte da ili, kaj senvidigxos la rigardantinoj tra la fenestroj;
12:4 kaj fermitaj estos la pordoj al la strato, kiam eksilentos la sonado de la muelsxtono; kaj homo levigxados laux la krio de birdo, kaj mallauxtigxos la sonoj de kantoj;
12:5 kaj altajxojn ili ektimos, kaj sur la vojo aperos teruroj, kaj ekfloros la migdalarbo, kaj pezigxos la lokusto, kaj malaperos deziro:tiam homo foriros en sian eternan domon, kaj sur la strato marsxos plorantoj;
12:6 gxis dissxirigxos la argxenta cxeneto, rompigxos la ora lampeto,  rompigxos la krucxo cxe la fonto, kaj falos la rado en la puton;
12:7 kaj la polvo refarigxos tero, kiel gxi estis, kaj la spirito reiros al Dio, kiu gxin donis.
12:8 Vantajxo de vantajxoj, diris la Predikanto; cxio estas vantajxo.
12:9 Krom tio, ke la Predikanto estis sagxulo, li ankoraux instruis scion al la popolo; li cxion pesis, esploris, kaj verkis multe da sentencoj.
12:10 Penis la Predikanto trovi agrablajn parolojn, kaj li skribis gxuste vortojn de vero.
12:11 La paroloj de sagxuloj estas kiel akraj pintoj, kaj kiel enbatitaj najloj estas la vortoj de publikaj parolistoj; ili estas donitaj de unu pasxtisto.
12:12 Kaj krom tio, mia filo, akceptu mian instruon, ke se oni volus verki multajn librojn, ne estus fino, kaj multe legi lacigas la korpon.
12:13 Ni auxskultu la finon de cxio:timu Dion, kaj plenumu Liajn ordonojn,  cxar cxi tio estas cxio por la homo.
12:14 CXar cxiun faron Dio venigos al jugxo, ecx cxion kasxitan, cxu gxi estas bona aux malbona.


Next: Song of Solomon

1:1 Vizio de Jesaja, filo de Amoc, kiun li vidis pri Judujo kaj Jerusalem, en la tempo de Uzija, Jotam, Ahxaz, kaj HXizkija, regxoj de Judujo.
1:2 Auxskultu, ho cxielo, kaj atentu, ho tero, cxar parolas la Eternulo:Filojn Mi edukis kaj altigis, kaj ili perfidis Min.
1:3 Bovo konas sian acxetinton, kaj azeno la mangxujon de sia mastro; sed Izrael ne konas, Mia popolo ne komprenas.
1:4 Ve al la popolo peka, al la gento sxargxita de malbonagoj, al la idaro krima, al la filoj pereuloj! ili forlasis la Eternulon, ili malsxatis la Sanktulon de Izrael, ili forturnigxis malantauxen.
1:5 Kion oni ankoraux batu en vi, kiuj dauxrigas sian defaladon? la tuta kapo estas malsana, kaj la tuta koro estas senforta.
1:6 De la plando de la piedo gxis la kapo estas en gxi nenio sendifekta, nur vundoj kaj tuberoj kaj ulceroj pusaj, kiuj ne estas purigitaj, nek cxirkauxligitaj, nek moligitaj per oleo.
1:7 Via lando estas dezerta, viaj urboj estas forbruligitaj per fajro, vian kampon antaux vi formangxas fremduloj, kaj dezerta gxi estas, kiel ruinigita de fremduloj.
1:8 Kaj restis la filino de Cion kiel tendo en vinbergxardeno, kiel budo sur kukumkampo, kiel urbo siegxata.
1:9 Se la Eternulo Cebaot ne lasus al ni restajxon, ni farigxus preskaux kiel Sodom, ni similigxus al Gomora.
1:10 Auxskultu la vortojn de la Eternulo, estroj de Sodom; atentu la instruon de nia Dio, popolo de Gomora!
1:11 Por kio Mi bezonas vian multegon da bucxoferoj? diras la Eternulo; Mi trosatigxis de la bruloferoj de sxafoj kaj de la sebo de grasigitaj brutoj,  kaj la sangon de bovoj kaj sxafidoj kaj kaproj Mi ne deziras.
1:12 Kiam vi venas, por aperi antaux Mia vizagxo, kiu postulas tion de viaj manoj, ke vi pasxu sur Mian korton?
1:13 Ne plu alportu hipokritajn donacojn; la incensado estas abomenindajxo por Mi; monatkomencon, sabaton, kaj kunvokon de kunvenoj Mi ne toleras- krimo kaj sankta kunveno!
1:14 Viajn monatkomencojn kaj festojn Mia animo malamas; ili farigxis por Mi sxargxo, tedis al Mi porti ilin.
1:15 Kiam vi etendas viajn manojn, Mi kasxas antaux vi Miajn okulojn; ecx kiam vi multe pregxas, Mi ne auxskultas; viaj manoj estas plenaj de sango.
1:16 Lavu vin, purigu vin; forigu la malbonon de viaj faroj antaux Miaj okuloj, cxesu malbonagi.
1:17 Lernu agi bone, celu justecon, helpu prematon, havigu juston al orfo,  defendu aferon de vidvino.
1:18 Venu, kaj ni faru inter ni jugxan disputon, diras la Eternulo:se viaj pekoj estas sangorugxaj, ili farigxos blankaj kiel negxo; kaj se ili estas kiel skarlato, ili farigxos kiel lano.
1:19 Se vi estos humilaj kaj obeemaj, vi mangxos la bonajxon de la tero;
1:20 sed se vi rifuzos kaj ribelos, glavo vin ekstermos; cxar tiel diris la busxo de la Eternulo.
1:21 Kiamaniere la fidela urbo farigxis malcxastulino! gxi estis plena de justeco, virto en gxi logxis, sed nun mortigistoj.
1:22 Via argxento farigxis skorio, via vino miksigxis kun akvo.
1:23 Viaj estroj estas perfiduloj, kaj kolegoj de sxtelistoj; ili cxiuj amas donacojn kaj cxasas profiton; al orfo ili ne donas juston, kaj la jugxa plendo de vidvino ne atingas ilin.
1:24 Pro tio diras la Sinjoro, la Eternulo Cebaot, la Potenculo de Izrael:Ho ve, Mi konsolos Min sur Miaj kontrauxuloj, kaj Mi vengxos al Miaj malamikoj.
1:25 Kaj Mi remetos Mian manon sur vin, kaj Mi forte purigos vian skorion,  kaj Mi eligos vian tutan stanon.
1:26 Kaj Mi restarigos viajn jugxistojn, kiel antauxe, kaj viajn konsilistojn, kiel en la komenco; post tio oni nomos vin urbo de virto,  civito fidela.
1:27 Cion elacxetigxos per justeco, kaj gxiaj revenintoj per virto.
1:28 La krimuloj kaj pekuloj pereos kune, kaj la forlasintoj de la Eternulo ekstermigxos.
1:29 CXar ili estos malhonoritaj pro la terebintarboj, kiujn vi amis, kaj vi estos hontigitaj pro la gxardenoj, kiujn vi elektis.
1:30 CXar vi estos kiel terebintarbo, kies folioj velkis, kaj kiel gxardeno,  kiu ne havas akvon.
1:31 Kaj la fortulo farigxos kiel stupo, kaj lia laboro kiel fajrero; kaj ambaux brulos, kaj neniu estingos.
2:1 Afero, kiun Jesaja, filo de Amoc, vidis vizie pri Judujo kaj Jerusalem.
2:2 Iam en la tempo estonta la monto de la domo de la Eternulo staros kiel cxefo inter la montoj, kaj gxi estos pli alta ol cxiuj altajxoj; kaj fluos al gxi cxiuj nacioj.
2:3 Kaj iros multaj popoloj, kaj diros:Venu, ni iru supren sur la monton de la Eternulo, al la domo de la Dio de Jakob, por ke Li instruu nin pri Siaj vojoj, kaj ni iru laux Lia irejo; cxar el Cion eliros la instruo, kaj la vorto de la Eternulo el Jerusalem.
2:4 Kaj Li jugxos inter la nacioj, kaj Li decidos pri multaj popoloj; kaj ili forgxos el siaj glavoj plugilojn kaj el siaj lancoj rikoltilojn; ne levos nacio glavon kontraux nacion, kaj oni ne plu lernos militon.
2:5 Ho domo de Jakob, venu, kaj ni iru en la lumo de la Eternulo.
2:6 Sed Vi forlasis Vian popolon, la domon de Jakob, cxar ili pli plenigxis ol antauxe kaj ili sorcxas kiel la Filisxtoj kaj aligxis al infanoj de aligentuloj.
2:7 Kaj ilia lando plenigxis de argxento kaj oro, kaj senfinaj estas iliaj trezoroj; kaj ilia lando plenigxis de cxevaloj, kaj sennombraj estas iliaj cxaroj.
2:8 Kaj ilia lando plenigxis de idoloj; ili adorklinigxas al la faritajxo de siaj manoj, al tio, kion faris iliaj fingroj.
2:9 Kaj klinigxis la homo, kaj malaltigxis la viro; kaj Vi ne pardonos ilin.
2:10 Eniru en rokon kaj kasxu vin en la tero, pro timo antaux la Eternulo kaj antaux la majesto de Lia grandeco.
2:11 La fieraj okuloj de homo mallevigxos, kaj la altaj homoj estos malaltigitaj; nur la Eternulo sola estos alta en tiu tago.
2:12 CXar la tago de la Eternulo Cebaot estos super cxio malhumila kaj alta kaj super cxio aroganta, kiu estos malaltigita;
2:13 kaj super cxiuj cedroj de Lebanon, la altaj kaj malhumilaj, kaj super cxiuj kverkoj de Basxan;
2:14 kaj super cxiuj altaj montoj, kaj super cxiuj levigxintaj montetoj;
2:15 kaj super cxiu alta turo, kaj super cxiu fortikigita muro;
2:16 kaj super cxiuj sxipoj de Tarsxisx, kaj super cxiuj belaspektajxoj.
2:17 Kaj humiligita estos la fiereco de homo, kaj altaj homoj estos malaltigitaj; nur la Eternulo sola estos alta en tiu tago.
2:18 La idoloj estos tute neniigitaj.
2:19 Kaj oni iros en la kavernojn de la rokoj kaj en la fendojn de la tero,  pro timo antaux la Eternulo kaj antaux Lia majesta grandeco, kiam Li levigxos, por jxeti teruron sur la teron.
2:20 En tiu tago la homo jxetos al la talpoj kaj vespertoj siajn argxentajn kaj orajn idolojn, kiujn li faris al si por adorado;
2:21 por eniri en kavernojn de rokoj kaj en fendojn de sxtonegoj, pro timo antaux la Eternulo kaj antaux Lia majesta grandeco, kiam Li levigxos, por jxeti teruron sur la teron.
2:22 CXesu zorgi pri homo, kies animo estas en liaj nazotruoj; cxar kion li valoras?
3:1 CXar jen la Sinjoro, la Eternulo Cebaot, forprenos de Jerusalem kaj de Judujo la apogon kaj forton, cxian apogon de pano kaj cxian apogon de akvo;
3:2 heroon kaj militiston, jugxiston kaj profeton, auxguriston kaj plejagxulon,
3:3 kvindekestron kaj eminentulon, konsiliston, majstron, kaj lertan sorcxiston.
3:4 Kaj junulojn Mi faros iliaj estroj, kaj petoluloj regos ilin.
3:5 Kaj premos la popolo cxiu la alian kaj cxiu sian proksimulon; junulo estos aroganta kontraux maljunulo, kaj senvalorulo antaux eminentulo.
3:6 Homo ekkaptos sian fraton en la domo de sia patro, dirante:Vi havas veston, estu do nia estro, kaj cxi tiu ruino estu sub via mano.
3:7 Sed cxi tiu lauxte protestos, dirante:Mi ne volas esti kuracanto; nek panon nek veston mi havas en mia domo; ne faru min estro de la popolo.
3:8 CXar malfortigxis Jerusalem, kaj Judujo falis; cxar iliaj paroloj kaj iliaj faroj estas kontraux la Eternulo kaj ofendas la okulojn de Lia majesto.
3:9 La signoj de iliaj vizagxoj atestis kontraux ili, kaj sian pekon, simile al la Sodomanoj, ili proklamas, ne kasxas. Ve al iliaj animoj! cxar ili mem repagis al si malbonon.
3:10 Parolu pri la justulo, ke estas bone al li; cxar ili mangxas la fruktojn de siaj faroj.
3:11 Ve al la malbona malvirtulo! cxar la faroj de liaj manoj estos repagitaj al li.
3:12 Mian popolon premas infanoj, kaj virinoj regas gxin. Mia popolo! viaj gvidantoj erarigas vin kaj ruinigas la vojon de via irado.
3:13 La Eternulo starigxis, por jugxi; Li staras, por jugxi popolojn.
3:14 La Eternulo faros jugxan proceson kontraux la plejagxuloj de Lia popolo kaj kontraux gxiaj estroj:Vi ruinigis la vinbergxardenon; havo, kiun vi rabis de malricxuloj, estas en viaj domoj.
3:15 Kial vi premas Mian popolon kaj ofendas la malricxulojn? diras la Sinjoro, la Eternulo Cebaot.
3:16 Kaj la Eternulo diras:Pro tio, ke la filinoj de Cion fierigxis, kaj iras kun etendita kolo kaj kun malmodesta rigardo, iras kaj koketas, kaj tintas per cxenetoj sur la piedoj:
3:17 la Sinjoro senharigos la verton de la filinoj de Cion, kaj la Eternulo nudigos ilian hontindajxon.
3:18 En tiu tago la Sinjoro forigos la ornamon de la cxenetoj kaj la steletojn kaj la lunetojn,
3:19 la orelringojn, la cxenetojn kaj la cxirkauxligojn,
3:20 la brilajxetojn kaj la bukojn kaj la lacxojn kaj la parfumujojn kaj la talismanojn,
3:21 la ringojn kaj la nazringojn,
3:22 la multekostajn vestojn kaj la mantelojn kaj la vualojn kaj la saketojn,
3:23 la spegulojn kaj la delikatajn sxtofojn kaj la kapornamojn kaj la kaptukojn.
3:24 Kaj anstataux bonodoro estos malbonodoro, kaj anstataux zono estos sxnuro, kaj anstataux krispaj haroj estos kalvo, kaj anstataux eleganta mantelo estos sako, anstataux beleco estos brulmakuloj.
3:25 Viaj viroj falos de glavo, kaj viaj fortuloj en la milito.
3:26 Kaj gxiaj pordegoj ploros kaj funebros, kaj mizere gxi sidos sur la tero.
4:1 En tiu tago ekkaptos sep virinoj unu viron, kaj diros:Ni mangxados nian panon, kaj ni portados niajn vestojn; nur permesu al ni porti vian nomon,  forigu de ni nian malhonoron.
4:2 En tiu tago la markoto de la Eternulo estos belo kaj honoro, kaj la frukto de la tero estos majesto kaj ornamo por la savitajxo de Izrael.
4:3 Kaj la restintoj en Cion kaj la retenigxintoj en Jerusalem estos nomataj sanktuloj, cxiuj, al kiuj la sorto lasis vivon en Jerusalem,
4:4 se la Sinjoro forlavos la malpurajxon de la filinoj de Cion, kaj forigos el Jerusalem la sangon, kiu estas interne de gxi, per la spirito de jugxo kaj per la spirito de fajro.
4:5 Kaj super cxiu loko de la monto Cion kaj super cxiuj gxiaj kunvenejoj la Eternulo kreos nubon kaj fumon por la tago kaj flamon de brulanta fajro por la nokto; super cxio honora estos sxirmo.
4:6 Kaj estos tendo, por ombri kontraux la varmegeco de la tago, kaj por rifugxigi kaj sxirmi kontraux malbona vetero kaj pluvo.
5:1 Mi kantos al mia amato la kanton de mia amiko pri lia vinbergxardeno.  Vinbergxardenon havis mia amiko sur grasa altajxo;
5:2 kaj li cxirkauxfosis gxin, sensxtonigis gxin, kaj plantis en gxi plej bonspecajn vinberbrancxojn; kaj li konstruis turon meze de gxi, kaj ankaux vinpremejon li elhakis en gxi; kaj li esperis, ke gxi donos bonajn vinberojn,  sed gxi donis senvalorajn berojn.
5:3 Nun, ho logxantoj de Jerusalem kaj Judujo, jugxu do inter mi kaj mia vinbergxardeno.
5:4 Kion oni povas ankoraux fari al mia vinbergxardeno, kion mi ne faris por gxi? kial mi esperis, ke gxi donos bonajn vinberojn, kaj gxi tamen donis berojn senvalorajn?
5:5 Nun mi sciigos al vi, kion mi faros al mia vinbergxardeno:forigita estos gxia barilo, kaj gxi estos ruinigata, gxiaj muroj estos disjxetitaj, kaj gxi estos piedpremata.
5:6 Mi lasos gxin dezerta, gxi ne estos pritrancxata nek prifosata, kaj elkreskos en gxi dornoj kaj pikarbustoj; kaj al la nuboj mi ordonos, ke ili ne versxu sur gxin pluvon.
5:7 La vinbergxardeno de la Eternulo Cebaot estas la domo de Izrael, kaj la viroj de Jehuda estas Lia plej amata plantajxo; kaj Li esperis justecon, sed montrigxis malnoblajxo-bonagojn, sed montrigxis kriindajxo.
5:8 Ve al vi, kiuj aligas domon al domo, kampon al kampo, gxis restas jam nenia loko, por ke vi solaj posedu la landon!
5:9 En miaj oreloj estas la vortoj de la Eternulo Cebaot:Multaj domoj farigxos dezertaj, grandaj kaj bonaj estos sen logxantoj.
5:10 CXar dek parceloj da vinbergxardeno donos nur unu bat�on, kaj hxomero da semoj donos nur unu efon.
5:11 Ve al tiuj, kiuj levigxas frue matene, por fordoni sin al drinkado,  sidas malfrue nokte, por varmegigi sin per vino!
5:12 Harpo, psaltero, tamburino, fluto, kaj vino estas en iliaj festenoj; sed la verkon de la Eternulo ili ne rigardas, kaj la faron de Liaj manoj ili ne vidas.
5:13 Tial mia popolo estas forkondukita en malliberecon pro nekomprenado, kaj gxiaj eminentuloj konsumigxis de malsato, kaj gxia popolamaso senfortigxis de soifo.
5:14 Pro tio SXeol largxigis sian internon kaj eksterordinare malfermis sian fauxkon; kaj mallevigxos tien gxia gloro kaj gxia amaso kaj gxia bruantaro kaj gxia gajularo.
5:15 Klinigxos homo kaj malaltigxos viro, kaj la okuloj de fieruloj humiligxos.
5:16 Sed la Eternulo Cebaot altigxos en la jugxo, kaj la sankta Dio estos sankta en la justeco.
5:17 Tiam la sxafidoj pasxtigxos en bona ordo, kaj fremduloj mangxos tion,  kio restos de la fortuloj.
5:18 Ve al tiuj, kiuj altiras malbonagon per sxnuroj de vanteco kaj pekon kvazaux per cxenoj de cxaroj;
5:19 al tiuj, kiuj diras:Li rapidu, Li akcelu Sian faron, por ke ni vidu; la plano de la Sanktulo de Izrael alproksimigxu kaj venu, por ke ni gxin ekkonu!
5:20 Ve al tiuj, kiuj la malbonon nomas bono kaj la bonon malbono, kiuj mallumon faras lumo kaj la lumon mallumo, kiuj maldolcxon faras dolcxo kaj la dolcxon maldolcxo!
5:21 Ve al tiuj, kiuj estas sagxuloj en siaj okuloj kaj antaux si mem estas kompetentuloj!
5:22 Ve al tiuj, kiuj estas herooj, por trinki vinon, kaj bravuloj, por miksi ebriigajxon,
5:23 kiuj pravigas malvirtulon pro subacxeto, kaj de pravulo forprenas lian pravecon!
5:24 Pro tio, kiel la lango de fajro formangxas pajlon kaj la flamo ekstermas fojnon, tiel ilia radiko farigxos nutrajxo, kaj ilia floro suprenflugos kiel polvo; cxar ili malsxatis la instruon de la Eternulo Cebaot, kaj la vortojn de la Sanktulo de Izrael ili malestimis.
5:25 Pro tio ekflamis la kolero de la Eternulo kontraux Lia popolo, kaj Li etendis Sian manon kontraux gxin kaj frapis gxin; kaj ektremis la montoj, kaj la kadavroj de la popolo estas kiel koto sur la stratoj; kaj malgraux cxio cxi tio Lia kolero ne kvietigxis, kaj Lia brako estas ankoraux etendita.
5:26 Kaj Li levos signon por la popoloj malproksimaj, kaj alvokos tian popolon de la ekstremajxo de la tero, kaj gxi venos rapide kaj facile.
5:27 Ne estos en tiu popolo laculo nek senfortulo, gxi ne dormos nek dormetos, ne deliberigxos la zono de gxia lumbo, kaj ne dissxirigxos rimeno de gxia sxuo.
5:28 GXiaj sagoj estas akraj, kaj cxiuj gxiaj pafarkoj estas strecxitaj; la hufoj de gxiaj cxevaloj estas kiel granito, kaj la radoj de gxiaj cxaroj kiel ventego.
5:29 GXia blekado estas simila al la leona; gxi krias, kiel leonidoj; gxi ekbruas, kaj ekkaptas la rabakiron kaj forportas, kaj neniu savas.
5:30 Kaj gxi blekegos super li en tiu tago simile al la bruo de la maro; kiam oni rigardos la teron, tie estos mallumo kaj mizero, kaj la lumo malaperos el la cxielo.
6:1 En la jaro de la morto de la regxo Uzija mi vidis la Sinjoron, sidantan sur alta kaj levita trono, kaj Liaj baskoj plenigis la templon.
6:2 Serafoj staris supre de Li; cxiu havis po ses flugiloj; per du li kovris sian vizagxon, per du li kovris siajn piedojn, kaj per du li flugis.
6:3 Kaj unu vokadis al alia, kaj diris:Sankta, sankta, sankta estas la Eternulo Cebaot, la tuta tero estas plena de Lia gloro.
6:4 Eksxanceligxis de la vokanta vocxo la kolonoj de la pordo, kaj la domo plenigxis de fumo.
6:5 Kaj mi diris:Ve al mi! cxar mi pereis; cxar mi estas homo kun malpura busxo, kaj mi logxas inter popolo malpurbusxa, kaj la Regxon, la Eternulon Cebaot, vidis miaj okuloj.
6:6 Tiam alflugis al mi unu el la serafoj, havante en la mano ardantan karbon, kiun li per prenilo prenis de la altaro,
6:7 kaj li ektusxis mian busxon, kaj diris:Jen cxi tio ektusxis vian busxon,  kaj forigxis via malpieco, kaj via peko estas pardonita.
6:8 Kaj mi ekauxdis la vocxon de la Sinjoro, kiu diris:Kiun Mi sendos, kaj kiu iros por ni? Kaj mi diris:Jen mi estas, sendu min.
6:9 Tiam Li diris:Iru kaj diru al tiu popolo:Vi auxdos, sed ne komprenos; vi vidos, sed ne rimarkos.
6:10 Sensentigu la koron de tiu popolo, kaj gxiajn orelojn surdigu, kaj gxiajn okulojn blindigu, por ke gxi ne vidu per siaj okuloj, kaj por ke gxi ne auxdu per siaj oreloj, por ke gxi ne komprenu per sia koro, por ke gxi ne konvertigxu kaj ne sanigxu.
6:11 Mi diris:GXis kiam, ho Sinjoro? Kaj Li respondis:GXis malplenigxos la urboj pro nehavado de logxantoj kaj la domoj pro nehavado de homoj, kaj gxis la tero tute dezertigxos.
6:12 Kaj la Eternulo forigos la homojn, kaj granda estos la forlasiteco en la lando.
6:13 Se restos en gxi dekono, gxi ankaux ekstermigxos, sed kiel terebintarbo aux kverko, de kiuj post la dehako restas ankoraux radiko; sankta semo estos gxia radiko.
7:1 En la tempo de Ahxaz, filo de Jotam, filo de Uzija, regxo de Judujo,  eliris Recin, regxo de Sirio, kaj Pekahx, filo de Remalja, regxo de Izrael,  kontraux Jerusalemon, por militi kontraux gxi; sed ili ne povis konkeri gxin.
7:2 Oni raportis al la domo de David, dirante:La Sirianoj starigxis tendare en la lando de Efraim. Tiam ektremis lia koro kaj la koro de lia popolo, kiel la arboj de arbaro tremas de vento.
7:3 Sed la Eternulo diris al Jesaja:Iru renkonte al Ahxaz, vi kaj via filo SXear-Jasxub, al la fino de la akvotubo de la supra lageto, cxe la vojo al la kampo de fulistoj,
7:4 kaj diru al li:Gardu vin, kaj estu trankvila; ne timu, kaj via koro ne senkuragxigxu pro la du fumantaj brulsxtipoj, pro la furiozo de Recin kun la Sirianoj kaj de la filo de Remalja.
7:5 La Sirianoj, kun Efraim kaj kun la filo de Remalja, havas malbonan intencon kontraux vi, kaj diras:
7:6 Ni iru kontraux Judujon, ni malgrandigu gxin, malkovru gxin por ni, kaj ni starigu kiel regxon super gxi la filon de Tabeel.
7:7 Tiele diris la Sinjoro, la Eternulo:Tio ne plenumigxos, kaj tio ne estos.
7:8 CXar la kapo de Sirio estas Damasko, kaj la kapo de Damasko estas Recin,  kaj post sesdek kvin jaroj Efraim cxesos esti popolo.
7:9 Kaj la kapo de Efraim estas Samario, kaj la kapo de Samario estas la filo de Remalja. Se vi ne kredas, vi ne estas fidelaj.
7:10 Kaj plue diris la Eternulo:Diru al Ahxaz jene:
7:11 Petu por vi signon de la Eternulo, via Dio, cxu profunde malsupre, cxu alte supre.
7:12 Sed Ahxaz diris:Mi ne petos, kaj mi ne incitos la Eternulon.
7:13 Kaj li diris:Auxskultu, domo de David:cxu ne suficxas al vi cxagreni homojn, ke vi cxagrenas ecx mian Dion?
7:14 Tial la Sinjoro mem donos al vi signon:jen virgulino gravedigxis, kaj sxi naskos filon, kaj sxi donos al li la nomon Emanuel.
7:15 Buteron kaj mielon li mangxos, gxis li povoscios forpusxi malbonon kaj elekti bonon.
7:16 Sed antaux ol la knabo povoscios forpusxi malbonon kaj elekti bonon,  estos forlasita tiu lando, kiun vi timas pro gxiaj du regxoj.
7:17 La Eternulo venigos sur vin kaj sur vian popolon kaj sur la domon de via patro tiajn tagojn, kiuj ne venis de post la tempo, kiam Efraim defalis de Jehuda; Li venigos la regxon de Asirio.
7:18 En tiu tago la Eternulo alvokos la musxojn de la randoj de la lagoj de Egiptujo kaj la abelojn de la lando Asiria;
7:19 kaj ili venos kaj sidigxos cxiuj en la dezertigitaj valoj kaj en la fendoj de la rokoj kaj sur cxiuj arbustoj kaj sur cxiuj pikarbetajxoj.
7:20 En tiu tempo la Eternulo razos per dungita razilo, per la transriveranoj, per la regxo de Asirio, la kapon kaj la harojn de la piedoj,  kaj forigos ecx la barbon.
7:21 En tiu tempo homo nutros junan bovinon kaj du sxafojn;
7:22 kaj pro la abundo de lakto li mangxos buteron; cxar buteron kaj lakton mangxos cxiu, kiu restos en la lando.
7:23 En tiu tempo cxiu loko, kie estis mil vinberbrancxoj, havantaj la prezon de mil argxentaj moneroj, kovrigxos per dornoj kaj pikarbustoj.
7:24 Kun sagoj kaj pafarkoj oni venos tien, cxar la tuta lando kovrigxos per dornoj kaj pikarbustoj.
7:25 Kaj sur cxiujn montojn, kiujn oni prilaboradis per piocxoj, oni ne povos supreniri pro timo antaux la dornoj kaj pikarbustoj; oni sendos tien bovojn,  oni irigos tien sxafojn.
8:1 Kaj la Eternulo diris al mi:Prenu al vi grandan skribtabulon, kaj skribu sur gxi per homa skribilo:Rapidu akiri, baldaux rabado.
8:2 Kaj mi prenis al mi du fidindajn atestantojn:la pastron Urija, kaj Zehxarjan, filon de Jeberehxja.
8:3 Kaj mi iris al la profetino, kaj sxi gravedigxis kaj naskis filon. Kaj la Eternulo diris al mi:Donu al li la nomon:Rapidu-Akiri-Baldaux-Rabado.
8:4 CXar antaux ol la knabo povoscios voki:Mia patro, kaj Mia patrino, la ricxajxon de Damasko kaj la rabakiron de Samario oni portos antaux la regxo de Asirio.
8:5 Kaj plue la Eternulo parolis al mi, dirante:
8:6 Pro tio, ke cxi tiu popolo malsxatis la akvon de SXiloahx, kiu fluas kviete, kaj gxojas pro Recin kaj pro la filo de Remalja:
8:7 pro tio la Sinjoro jen venigos sur ilin la akvon de la Rivero, la forta kaj granda, la regxon de Asirio kaj lian tutan gloron; kaj gxi levigxos super cxiujn siajn kusxujojn kaj iros super cxiujn siajn bordojn.
8:8 Kaj gxi enpenetros en Judujon, inundos, levigxos, kaj atingos gxis la kolo; kaj gxi etendos siajn flugilojn kaj plenigos vian tutan landon, ho Emanuel.
8:9 Koleru, ho popoloj, tamen vi ektimos; atentu, vi cxiuj en la malproksimaj landoj; armu vin, sed vi ektimos; armu vin, sed vi ektimos.
8:10 Pripensu entreprenon, sed gxi neniigxos; parolu vortojn, sed ili ne plenumigxos, cxar kun ni estas Dio.
8:11 CXar tiel diris al mi la Eternulo, tenante la manon sur mi, kaj Li instruis al mi, ke mi ne iru la vojon de tiu popolo, kaj Li diris:
8:12 Ne nomu konspiro cxion tion, kion tiu popolo nomas konspiro; kaj tion,  kion gxi timas, ne timu, kaj tio vin ne teruru.
8:13 La Eternulo Cebaot estu por vi sankta; Lin vi timu, kaj Li estu por vi terura.
8:14 Li estos sanktajxo kaj sxtono de falpusxigxo kaj roko de alfrapigxo por la du domoj de Izrael, kaptilo kaj falilo por la logxantoj de Jerusalem.
8:15 Kaj multaj falpusxigxos, kaj falos kaj rompigxos, kaj enretigxos kaj kaptigxos.
8:16 Ligu la ateston, sigelu la legxon cxe Miaj lernantoj.
8:17 Kaj mi atendas la Eternulon, kiu kasxis Sian vizagxon antaux la domo de Jakob, kaj mi esperas al Li.
8:18 Jen, mi kaj la infanoj, kiujn la Eternulo donis al mi, estas kiel signoj kaj atentigiloj en Izrael de la Eternulo Cebaot, kiu logxas sur la monto Cion.
8:19 Kaj se oni diros al vi:Demandu la antauxdiristojn kaj la sorcxistojn, la flustristojn kaj la murmuretistojn, cxar popolo ja demandas sian Dion, per la mortintoj por la vivantoj:
8:20 tiam al la instruo kaj al la atesto! se ili ne diros konforme al tio,  ili ne havos matenan cxielrugxon.
8:21 Ili irados sur gxi premataj kaj malsataj; kaj kiam ili estos malsataj,  ili koleros kaj insultos sian regxon kaj sian Dion, kaj rigardos supren.
8:22 Kaj la teron ili rigardos, kaj ili vidos mizeron kaj mallumon, premantan mallumon, kaj en la mallumon ili estos pusxataj.
9:1 Sed ne restos la mallumo super tiuj, kiuj estas premataj:kiel la antauxa tempo humiligis la landon de Zebulun kaj la landon de Naftali, la sekvonta tempo glorigos la apudmaran vojon, la transan flankon de Jordan, la Galileon de la nacioj.
9:2 Popolo, kiu iris en mallumo, ekvidis grandan lumon; super homoj, sidantaj en lando de morta ombro, ekbrilis lumo.
9:3 Vi multigis la popolon, Vi grandigis gxian gxojon; ili gxojas antaux Vi,  kiel oni gxojas dum la rikolto, kiel oni gxojas cxe dividado de rabakiro.
9:4 CXar la jugon de ilia sxargxo, la kanon de ilia sxultro, kaj la bastonon de ilia premanto Vi rompis, kiel en la tempo de Midjan.
9:5 CXar cxiu armajxo de tiuj, kiuj sin brue armis, kaj la vestoj, kiuj ruligxis en sango, estos forbruligitaj, ekstermitaj per fajro.
9:6 CXar infano naskigxis al ni, filo estas donita al ni, kaj la regado estos sur lia sxultro, kaj lia nomo estos:Mirinda, Konsilisto, Potenculo, Patro de Eterneco, Princo de Paco;
9:7 por pligrandigi la regadon kaj por paco senfina sur la trono de David kaj en lia regno, por fortikigi gxin kaj fortigi gxin per justeco kaj vero de nun gxis eterne. La fervoro de la Eternulo Cebaot tion faros.
9:8 Vorton sendis la Sinjoro al Jakob, kaj gxi falis en Izrael.
9:9 Tion sciu la tuta popolo, Efraim kaj la logxantoj de Samario, kiuj diras kun fiereco kaj kun malhumila koro:
9:10 Brikoj falis, sed el hakitaj sxtonoj ni konstruos; sikomoroj estas dishakitaj, sed ni anstatauxigos ilin per cedroj.
9:11 La Eternulo fortigos kontraux ili la malamikojn de Recin, kaj liajn kontrauxulojn Li ekscitos,
9:12 la Sirianojn de antauxe kaj la Filisxtojn de malantauxe; kaj ili formangxos Izraelon per la tuta busxo. Malgraux cxio cxi tio ne kvietigxis Lia kolero, kaj Lia brako estas ankoraux etendita.
9:13 Sed la popolo ne turnas sin al Tiu, kiu gxin batas, kaj la Eternulon Cebaot ili ne sercxas.
9:14 Tial la Eternulo dehakos cxe Izrael la kapon kaj la voston, brancxon kaj kanon, en unu tago.
9:15 Maljunulo kaj eminentulo estas la kapo; kaj profeto, kiu instruas malverajxon, estas la vosto.
9:16 La gvidantoj de tiu popolo erarigas, kaj la gvidatoj pereos.
9:17 Tial la Sinjoro ne gxojos pro iliaj junuloj, kaj iliajn orfojn kaj vidvinojn Li ne kompatos; cxar cxiuj estas hipokrituloj kaj malbonaguloj, kaj cxiu busxo parolas malnoblajxon. Malgraux cxio cxi tio ne kvietigxis Lia kolero, kaj Lia brako estas ankoraux etendita.
9:18 CXar la malbonageco ekbrulis kiel fajro, dornojn kaj pikarbustojn gxi formangxas, gxi brulas en densejo de arbaro, kaj levigxas kolonoj da fumo.
9:19 De la kolero de la Eternulo Cebaot ekbrulis la tero, kaj la popolo farigxis mangxajxo por la fajro; neniu kompatas sian fraton.
9:20 Oni trancxas dekstre kaj restas malsataj, oni mangxas maldekstre kaj ne satigxas; cxiu mangxas la karnon de sia brako.
9:21 Manase estas kontraux Efraim, kaj Efraim kontraux Manase, ambaux kune kontraux Jehuda. Malgraux cxio cxi tio Lia kolero ne kvietigxis, kaj Lia brako estas ankoraux etendita.
10:1 Ve al la legxdonantoj, kiuj starigas maljustajn legxojn, kaj al tiuj,  kiuj skribas maljustajn verdiktojn,
10:2 por forpusxi malricxulojn de la legxo kaj forrabi la justecon de senhavuloj de Mia popolo, por ke la vidvinoj farigxu ilia rabakiro, kaj por prirabi la orfojn!
10:3 Sed kion vi faros en la tago de puno kaj de pereo, kiu venos de malproksime? al kiu vi kuros, por sercxi helpon? kaj kie vi lasos vian honoron,
10:4 por ne fleksigxi inter la kaptitoj kaj ne fali inter la mortigitoj?  Malgraux cxio cxi tio Lia kolero ne kvietigxis, kaj Lia brako estas ankoraux etendita.
10:5 Ve al la Asiriano, la vergo de Mia kolero! la bastono en iliaj manoj estas Mia indigno.
10:6 Kontraux popolon hipokritan Mi lin sendos, kaj pri la popolo de Mia kolero Mi donos al li ordonon, ke li prenu militakiron, ke li rabu rabajxon,  kaj ke li piedpremu gxin kiel koton sur la stratoj.
10:7 Sed li ne tiel tion komprenas, kaj lia koro ne tiel intencas; li intencas ekstermi kaj dispremi ne malmulte da popoloj;
10:8 cxar li diras:CXu miaj princoj cxiuj ne estas regxoj?
10:9 CXu Kalno ne estas kiel Karkemisx? cxu HXamat ne estas kiel Arpad? cxu Samario ne estas kiel Damasko?
10:10 CXar mia mano trafis la regnojn idolistajn, kies idoloj estas pli multaj ol en Jerusalem kaj en Samario,
10:11 tial, kiel mi agis kun Samario kaj gxiaj idoloj, tiel mi agos kun Jerusalem kaj gxiaj idoloj.
10:12 Sed kiam la Sinjoro plenumos Sian tutan faron sur la monto Cion kaj en Jerusalem, Mi rememoros la frukton de la malhumila regxo de Asirio kaj la majeston de liaj arogantaj okuloj;
10:13 cxar li diris:Mi tion faris per la forto de mia mano kaj per mia sagxeco, cxar mi estas sagxa; mi forigis la limojn de la popoloj, rabis iliajn provizojn, kaj mi dejxetis kiel potenculo la sidantojn;
10:14 kaj mia mano trovis la ricxajxon de la popoloj kiel neston; kaj kiel oni enkolektas forlasitajn ovojn, mi enkolektis la tutan teron; kaj neniu movis flugilon, malfermis la busxon, nek krietis.
10:15 CXu povas hakilo fanfaroni antaux tiu, kiu hakas per gxi? cxu povas segilo fieri antaux tiu, kiu gxin tiras? kvazaux vergo svingus tiun, kiu gxin levas! kvazaux bastono levus tiun, kiu ne estas el ligno!
10:16 Tial la Sinjoro, la Eternulo Cebaot, venigos malgrasecon sur liajn grasulojn, kaj sub lia gloro ekbrulos fajro, kiel flamo.
10:17 Kaj la lumo de Izrael farigxos fajro, kaj lia Sanktulo farigxos flamo;  kaj gxi forbruligos kaj ekstermos liajn pikarbustojn kaj dornojn en unu tago,
10:18 kaj ekstermos la majeston de lia arbaro kaj de lia fruktogxardeno, de la animo gxis la karno; kaj li farigxos kiel senfortigita kadukulo.
10:19 La restajxo de la arboj de lia arbaro estos malgrandnombra, kaj knabo povos ilin registri.
10:20 En tiu tago la restintoj de Izrael kaj la savitoj de la domo de Jakob ne plu fidos sian batanton, sed fidos fidele la Eternulon, la Sanktulon de Izrael.
10:21 Konvertigxos la restintoj, la restintoj de Jakob, al la Dio potenca.
10:22 CXar se via popolo, ho Izrael, ecx estos kiel la apudmara sablo, nur la restintoj konvertigxos; cxar estas decidita ekstermo per inunda justeco.
10:23 CXar deciditan ekstermon la Sinjoro, la Eternulo Cebaot, faros en la tuta lando.
10:24 Tial tiele diras la Sinjoro, la Eternulo Cebaot:Ne timu la Asirianon,  ho Mia popolo, kiu logxas en Cion; per vergo li vin frapos, kaj sian bastonon li levos kontraux vin, kiel la Egiptoj;
10:25 cxar ankoraux tre malmulte dauxros, kaj finigxos la kolero kaj Mia furiozo pro iliaj malbonagoj;
10:26 kaj la Eternulo Cebaot aperigos vipon super li, kiel Li frapis la Midjanidojn cxe la roko Oreb kaj kiel Lia bastono estis super la maro, kaj Li levos gxin, kiel kontraux la Egiptojn.
10:27 Kaj en tiu tago lia sxargxo estos deprenita de sur viaj sxultroj kaj lia jugo de sur via kolo, kaj la jugo krevos pro la graseco.
10:28 Li venas Ajaton, trapasas Migronon, revizias siajn armilojn en Mihxmasx;
10:29 ili trapasis la pasejon, tradormas la nokton en Geba; Rama tremas,  Gibea de Saul forkuras.
10:30 Kriu lauxte, filino de Galim! atentu, Laisx! ho malricxa Anatot!
10:31 Madmena cedas, la logxantoj de Gebim forkuras.
10:32 Jam hodiaux li restos en Nob; li etendas sian manon kontraux la monton de la filino de Cion, kontraux la monteton de Jerusalem.
10:33 Jen la Sinjoro, la Eternulo Cebaot, kun forto dehakos brancxojn; la alte levigxintaj estos dehakitaj, kaj la fieraj estos humiligitaj.
10:34 Kaj Li pereigos la densajn partojn de la arbaro per fero, kaj Lebanon falos de la Potenculo.
11:1 Eliros markoto el la trunko de Jisxaj, kaj brancxo elkreskos el gxiaj radikoj.
11:2 Kaj estos sur li la spirito de la Eternulo, spirito de sagxo kaj prudento, sprito de konsilo kaj forto, spirito de sciado kaj de timo antaux la Eternulo.
11:3 Kaj agrabla estos al li la timo antaux la Eternulo; kaj ne laux la rigardo de siaj okuloj li jugxados, ne laux la auxdo de siaj oreloj li eldirados verdiktojn;
11:4 sed li jugxados malricxulojn laux vero, kaj laux justeco li eldirados verdiktojn por humiluloj de la lando; kaj li frapos la teron per la vergo de sia busxo, kaj per la spiro de siaj lipoj li mortigos malpiulon.
11:5 Vero estos la zono de lia lumbo, kaj fideleco la zono de liaj koksoj.
11:6 Kaj logxos lupo kun sxafido, kaj leopardo kusxos kun kaprido; kaj bovido kaj leonido kaj grasigita bruto estos kune, kaj malgranda knabo ilin kondukos.
11:7 Kaj bovino pasxtigxos kun urso, kaj iliaj idoj kusxos kune; kaj leono simile al bovo mangxos pajlon.
11:8 Kaj sucxinfano ludos super la truo de aspido, kaj demamigita infano metos sian manon sur la neston de vipuro.
11:9 Oni ne malbonagos kaj ne difektos sur Mia tuta sankta monto, cxar la tero estos tiel plena de konado de la Eternulo, kiel la akvo plenigas la maron.
11:10 En tiu tempo al la radiko de Jisxaj, kiu staros kiel standardo por la popoloj, celados la nacioj; kaj lia ripozejo estos honoro.
11:11 En tiu tempo la Sinjoro denove etendos Sian manon, por akiri la restajxon de Sia popolo, kiu restis de Asirio kaj de Egiptujo kaj de Patros kaj de Etiopujo kaj de Elam kaj de SXinar kaj de HXamat kaj de la insuloj de la maro.
11:12 Kaj Li levos standardon inter la nacioj kaj kolektos la dispelitojn de Izrael, kaj la disjxetitojn de Jehuda Li kolektos de la kvar finoj de la tero.
11:13 Kaj malaperos la envio kontraux Efraimon, kaj la premantoj de Jehuda ekstermigxos; Efraim ne envios Jehudan, kaj Jehuda ne premos Efraimon.
11:14 Sed ili flugos kune al la Filisxtoj okcidenten, prirabos la filojn de la oriento, sur Edomon kaj Moabon ili metos sian manon; kaj la Amonidoj ilin obeos.
11:15 Kaj la Eternulo sekigos la golfon de Egiptujo, kaj svingos Sian manon kun forta vento super la Rivero, kaj dividos gxin en sep riveretojn, kiujn oni povos transiri en sxuoj.
11:16 Kaj estos vojo por la restajxo de Lia popolo, kiu restos de Asirio,  kiel estis al Izrael en la tempo, kiam li eliris el la lando Egipta.
12:1 En tiu tago vi diros:Mi dankas Vin, ho Eternulo; cxar kvankam Vi koleris min, Via kolero jam forigxis, kaj Vi konsolas min.
12:2 Jen Dio estas mia savo:mi fidas, kaj mi ne timas; cxar Dio, la Eternulo,  estas mia forto kaj mia kanto, kaj Li farigxis mia savo.
12:3 Kaj vi cxerpos kun gxojo akvon el la fontoj de la savo.
12:4 Kaj vi diros en tiu tago:Danku la Eternulon, voku Lian nomon, sciigu Liajn farojn inter la popoloj, memorigu, ke Lia nomo estas alta.
12:5 Kantu al la Eternulo, cxar majestajxon Li faris; tio estu sciata sur la tuta tero.
12:6 GXojkriu kaj kantu, logxantino de Cion; cxar granda estas inter vi la Sanktulo de Izrael.
13:1 Profetajxo pri Babel, kiun viziis Jesaja, filo de Amoc.
13:2 Sur senarba monto levu standardon, lauxte voku al ili, faru signon per la mano, ke ili eniru en la pordegon de la eminentuloj.
13:3 Mi ordonis al Miaj sanktigitoj, Mi kunvokis al Mia kolero Miajn fortulojn, kiuj gxojas pro Mia majesteco.
13:4 Bruo de amaso estas sur la montoj, kvazaux de grandnombra popolo! bruo de la regnoj de nacioj kolektigxintaj! la Eternulo Cebaot cxirkauxrigardas la batalontan militistaron.
13:5 Ili venis el lando malproksima, de la rando de la cxielo, la Eternulo kaj la iloj de Lia kolero, por ruinigi la tutan landon.
13:6 GXemu, cxar proksima estas la tago de la Eternulo; kiel katastrofo gxi venos de la Plejpotenculo.
13:7 Tial cxiuj manoj senfortigxas kaj cxiu homa koro senkuragxigxas.
13:8 Ili estas terurataj, spasmoj kaj doloroj ilin atakas, ili sin tordas,  kiel naskantino; kun miro ili rigardas unu alian, iliaj vizagxoj flamas.
13:9 Jen venis la tago de la Eternulo, kruela kaj kolera kaj furioza, por fari la landon dezerto kaj ekstermi el gxi gxiajn pekulojn.
13:10 La steloj de la cxielo kaj gxiaj stelfiguroj ne donas sian lumon, la suno mallumigxis levigxante, kaj la luno ne briligos sian lumon.
13:11 Mi repagos al la mondo la malbonon kaj al la malpiuloj ilian kulpon; Mi cxesigos la fierecon de la malhumiluloj, kaj la arogantecon de la potenculoj Mi malaltigos.
13:12 Mi faros, ke viro estos pli kara, ol oro, kaj homo estos pli kara, ol la ora metalo el Ofir.
13:13 Por tio Mi ektremigos la cxielon, kaj la tero skuigxos el sia loko, pro la kolero de la Eternulo Cebaot kaj en la tago de Lia flama kolero.
13:14 Ili estos kiel gazelo persekutata, kiel sxafo forlasita; cxiu sin turnos al sia popolo, kaj cxiu kuros al sia lando.
13:15 CXiu renkontita estos trapikita, kaj cxiu kaptita falos de glavo.
13:16 Iliaj infanoj estos frakasitaj antaux iliaj okuloj; iliaj domoj estos prirabitaj, kaj iliaj edzinoj estos malhonoritaj.
13:17 Mi vekos kontraux ilin la Medojn, kiuj ne sxatas argxenton kaj oron ne avidas,
13:18 sed per pafarkoj mortigas junulojn, frukton de ventro ne kompatas;  infanojn ne indulgas ilia okulo.
13:19 Kaj Babel, la plej bela el la regnoj, la majesta belajxo de la HXaldeoj, estos kiel Sodom kaj Gomora, ruinigitaj de Dio;
13:20 neniu iam tie sidos, kaj por eterne gxi restos nelogxata; Arabo ne starigos tie sian tendon, kaj pasxtistoj tie ne ripozos.
13:21 Ripozos tie sovagxaj bestoj, kaj iliaj domoj estos plenaj de gufoj, kaj strutoj tie logxos, kaj virkaproj tie saltados.
13:22 Kaj sxakaloj bruos en iliaj palacoj, kaj strigoj en la salonoj de amuzo. Kaj baldaux venos gxia tempo, kaj gxiaj tagoj ne dauxros.
14:1 CXar la Eternulo ekkompatos Jakobon, kaj denove elektos Izraelon, kaj relogxigos ilin en ilia lando. Kaj fremduloj kunigxos kun ili, kaj aligxos al la domo de Jakob.
14:2 Kaj popoloj prenos ilin kaj venigos ilin sur ilian lokon, kaj la domo de Izrael ekposedos ilin en la lando de la Eternulo kiel sklavojn kaj sklavinojn. Kaj ili malliberigos siajn malliberigintojn kaj regos siajn premintojn.
14:3 Kaj en tiu tago, kiam la Eternulo ripozigos vin de via suferado kaj de via mizero, kaj de la malfacila laborado, per kiu oni laborigis vin,
14:4 vi eldiros cxi tiun mokokanton pri la regxo de Babel, kaj diros:Kiel kvietigxis la premanto, cxesigxis la tributo!
14:5 La Eternulo rompis la bastonon de la maljustuloj, la vergon de la regantoj,
14:6 kiu kolere batadis popolojn per batoj sencxesaj, kolere regadis popolojn, sencxese persekutante.
14:7 Ekripozis, trankviligxis la tuta tero, gxojkrias, kantante.
14:8 Ecx la cipresoj gxojas pri vi, la cedroj de Lebanon:De tiu tempo, kiam vi ekkusxis, neniu hakanto venas al ni.
14:9 SXeol sube ekskuigxis pro vi, renkontante vin venantan; gxi vekis por vi la mortintojn, cxiujn potenculojn de la tero; gxi levis por vi de iliaj tronoj cxiujn regxojn de la popoloj.
14:10 Ili cxiuj ekparolos kaj diros al vi:Vi ankaux senfortigxis, kiel ni, vi similigxis al ni;
14:11 en SXeolon estas jxetita via majesto kaj la bruo de viaj psalteroj; sub vi sternigxos vermoj, kaj vermoj estos via kovrilo.
14:12 Kial vi falis de la cxielo, ho brilo, filo de la matenrugxo! hakita sur la teron vi estas, ho turmentinto de la popoloj.
14:13 Kaj vi diris en via koro:Mi supreniros en la cxielon, pli alten ol la steloj de Dio mi levos mian tronon, kaj mi sidos sur la monto de kunveno, cxe la rando de nordo;
14:14 mi supreniros sur la altajxon de la nuboj, mi similigxos al la Plejaltulo.
14:15 Sed en SXeolon vi estos mallevita, en la profundon de la tombo!
14:16 Tiuj, kiuj vin vidos, rigardos vin atente, kaj miros:CXu cxi tio estas la viro, kiu tremigis la teron, teruris regnojn,
14:17 kiu faris la mondon dezerto kaj ruinigis gxiajn urbojn, kiu siajn kaptitojn ne liberigis hejmen?
14:18 CXiuj regxoj de popoloj kusxas kun honoro, cxiu en sia domo;
14:19 sed vi estas forjxetita el via tombo, kiel malsxatata brancxo, kovrita de mortigitoj, trapikitaj per glavo, jxetitaj malsupren en kavon, kiel kadavro piedpremata.
14:20 Vi ne estos kun ili en tombo, cxar vian landon vi ruinigis, vian popolon vi mortigis; la semon de malbonaguloj oni neniam nomos.
14:21 Preparu liajn filojn por bucxo pro la pekoj de iliaj patroj, por ke ili ne levigxu kaj ne heredu la landon kaj ne plenigu la mondon per urboj.
14:22 Mi levigxos kontraux ilin, diras la Eternulo Cebaot; kaj Mi ekstermos de Babel la nomon kaj restajxon kaj filon kaj nepon, diras la Eternulo.
14:23 Kaj Mi faros gxin heredajxo de botauxroj, kaj akvaj marcxoj, kaj Mi balaos gxin per balailo de pereigo, diras la Eternulo Cebaot.
14:24 JXuris la Eternulo Cebaot, dirante:Kiel Mi intencis, tiel farigxos; kaj kiel Mi decidis, tiel efektivigxos;
14:25 frakasita estos la Asiriano en Mia lando, kaj sur Miaj montoj Mi lin dispremos, por ke forigxu de ili lia jugo kaj lia sxargxo estu deprenita de sur iliaj sxultroj.
14:26 Tio estas la decido, farita pri la tuta tero; kaj tio estas la mano,  etendita super cxiujn popolojn.
14:27 CXar la Eternulo Cebaot decidis, kaj kiu malhelpos? kaj Lia mano estas etendita, kiu do gxin returnos?
14:28 En la jaro de la morto de la regxo Ahxaz estis farita la sekvanta profetajxo:
14:29 Ne gxoju, tuta Filisxtujo, ke rompita estas la vergo, kiu vin batadis;  cxar el la radiko de serpento eliros vipuro, kaj gxia produkto estos fluganta serpento.
14:30 Kaj la unuenaskitoj de malricxuloj pasxtigxos, kaj senhavuloj ripozos sendangxere; kaj Mi pereigos per malsato vian radikon, kaj via restajxo estos mortigita.
14:31 GXemploru, ho pordego; kriu, ho urbo; perdis la kuragxon la tuta Filisxtujo; cxar de nordo venas fumo, kaj neniu restas sola en iliaj tacxmentoj.
14:32 Kaj kion oni respondos al la senditoj de la popolo? Ke la Eternulo fortikigis Cionon, kaj en gxi trovos defendon la malricxuloj de Lia popolo.
15:1 Profetajxo pri Moab:  En nokto ruiniga pereis Ar-Moab, en nokto ruiniga pereis Kir-Moab.
15:2 Ili iris en la domon kaj sur la altajxojn de Dibon, por plori; pri Nebo kaj Medba gxemploras Moab; cxiuj kapoj estas kalvaj, cxiuj barboj estas razitaj.
15:3 Sur siaj stratoj ili cxirkauxzonis sin per sakajxoj; sur iliaj tegmentoj kaj placoj cxiuj gxemkrias, konsumigxas per plorado.
15:4 Krias HXesxbon kaj Eleale, gxis Jahac oni auxdas ilian vocxon; tial gxemploras la armitoj de Moab, lia animo tremas en li.
15:5 Mia koro krias pro Moab; liaj forkurintoj kuras gxis Coar, gxis la tria Eglat; cxar laux la vojo supren al Luhxit ili iras plorante, cxar sur la vojo al HXoronaim levigxas kriado de malfelicxo.
15:6 CXar la akvo de Nimrim sekforigxis, cxar sekigxis la herbo, malaperis kreskajxoj, verdajxo jam ne ekzistas.
15:7 Tial la abundajxon, kiun ili kolektis, kaj sian sxparitajxon ili transportas trans la riveron de la salikoj.
15:8 CXar la kriado cxirkauxas la limojn de Moab, gxis Eglaim atingas lia plorado, kaj gxis Beer-Elim atingas lia plorado.
15:9 CXar la akvo de Dimon estas plena de sango; cxar Mi ankoraux pli multe venigos sur Dimonon, leonon sur la savigxintojn de Moab kaj sur la restajxon de la lando.
16:1 Sendu sxafidon al la reganto de la tero el Sela en la dezerto sur la monton de la filino de Cion.
16:2 Kiel vaganta birdo, elpelita el la nesto, tiel estos la filinoj de Moab cxe la transirejoj de Arnon.
16:3 Arangxu konsilon, faru decidon; simile al nokto faru vian ombron meze de la tago; kasxu la elpelitojn, ne malkasxu la vaganton.
16:4 Miaj elpelitaj Moabidoj logxu cxe vi; estu por ili sxirmo kontraux la rabanto, gxis cxesigxos la premado, finigxos la rabado, malaperos la piedpremanto el la lando.
16:5 Kaj fortikigxos trono per favorkoreco, kaj sur gxi kun justeco en la tendo de David sidos jugxisto, celanta justecon, akcelanta la veron.
16:6 Ni auxdis pri la fiereco de Moab, ke gxi estas tre granda; lia malhumileco kaj fiereco kaj furiozado estas pli granda, ol lia forto.
16:7 Tial gxemkrios Moab pri si mem, cxiuj gxemkrios; pri la fundamentoj de Kir-HXareset ili ploras, profunde frapitaj.
16:8 CXar la kampoj de HXesxbon dezertigxis, ankaux la vinbergxardenoj de Sibma; la estroj de la popoloj dishakis la plej bonajn brancxojn, kiuj atingis gxis Jazer, etendigxis en la dezerton; gxiaj markotoj disjxetigxis,  transiris la maron.
16:9 Tial per la ploro de Jazer mi ploros pri la vinbergxardeno de Sibma; mi priversxos vin per miaj larmoj, ho HXesxbon kaj Eleale; cxar krioj de triumfo falis sur viajn somerajn fruktojn kaj sur vian grenrikolton.
16:10 Forigxis de la kampo gxojo kaj gajeco, kaj en la vinbergxardenoj oni ne kantas nek gxojkrias; vinon en la vinpremejoj oni ne premas; la gxojkriojn Mi cxesigis.
16:11 Tial mia interno sonas pri Moab kiel harpo, kaj mia koro pri Kir-  HXeres.
16:12 Kaj kiam montrigxos, ke Moab senfortigxis sur la altajxo, kaj eniros en sian templon, por pregxi, li nenion atingos.
16:13 Tio estas la vorto, kiun la Eternulo diris pri Moab antaux longe.
16:14 Sed nun la Eternulo diris jene:Post tri jaroj, kiel estas la jaroj de dungito, malaltigxos la gloro de Moab kun la tuta grandnombreco, kaj restos tre malmulte, malgrandnombre.
17:1 Profetajxo pri Damasko:  Jen Damasko ne plu estos urbo, sed gxi estos amaso da ruinajxoj.
17:2 Forlasitaj estos la urboj de Aroer; brutaroj tie pasxtigxos, kaj neniu ilin fortimigos.
17:3 Kaj detruita estos la fortikajxo de Efraim, kaj la regno de Damasko kaj la restajxo de Sirio estos kiel la gloro de la Izraelidoj, diras la Eternulo Cebaot.
17:4 En tiu tempo maldikigxos la gloro de Jakob, kaj lia grasa korpo malgrasigxos.
17:5 Kaj estos tiel, kiel kiam rikoltanto enkolektis la grenon kaj lia mano rikoltis la spikojn, kaj estos kiel post la rikolto de spikoj en la valo Refaim.
17:6 Kaj restos tie postrikoltajxo, kiel cxe la skuado de olivarbo:du, tri olivoj sur la supro de alta brancxo, kvar, kvin sur la brancxoj fruktoportaj,  diras la Eternulo, Dio de Izrael.
17:7 En tiu tempo la homo sin turnos al sia Kreinto, kaj liaj okuloj ekrigardos al la Sanktulo de Izrael.
17:8 Kaj li ne turnos sin al la altaroj, faritaj de liaj manoj, kaj ne rigardos al la faritajxo de siaj fingroj, al la sanktaj stangoj kaj la idoloj de la suno.
17:9 En tiu tempo liaj urboj fortikigitaj estos kiel ruinoj en arbaro aux sur altajxo, kiujn oni forlasis pro la Izraelidoj, kaj ili estos dezertaj.
17:10 CXar vi forgesis la Dion de via savo kaj ne memoris la Rokon de via forteco; tial vi plantis plantajxojn plezurigajn kaj kreskigis fremdan vinberbrancxon;
17:11 en la tago, kiam vi plantis, vi zorgis pri la kreskado, kaj en la mateno, kiam vi semis, vi zorgis pri la floroj; sed en la tago de ricevado estas ne rikolto, sed doloro suferiga.
17:12 Ho ve! bruo de multe da popoloj; ili bruas simile al la bruo de maroj;  kaj tumulto de gentoj, kiel tumulto de grandaj akvoj.
17:13 Gentoj bruas simile al la bruado de grandaj akvoj; sed Li minace ekkrios al ili, kaj ili forkuros malproksimen, kaj ili estos pelataj, kiel grenventumajxo sur la montoj estas pelata de vento, kaj kiel polvo estas pelata de ventego.
17:14 Dum la vespero jen estas teruro; sed antaux la mateno ili jam ne ekzistas. Tia estas la sorto de niaj premantoj kaj la loto de niaj rabantoj.
18:1 Ve al la lando flanke ombrata, kiu trovigxas transe de la riveroj Etiopaj,
18:2 kiu sendas senditojn per la maro kaj per kanaj sxipoj sur la akvo! Iru,  rapidaj senditoj, al la popolo grandkreska kaj glathauxta, al la popolo, kiu estas pli terura, ol kia ajn alia, al la popolo lauxregulara kaj piedpremanta, kies landon tratrancxas riveroj.
18:3 Vi cxiuj, kiuj trovigxas en la mondo kaj logxas sur la tero! rigardu,  kiam oni levos standardon; kaj auxskultu, kiam oni ekblovos per trumpeto.
18:4 CXar tiel diris al mi la Eternulo:Mi restos trankvila kaj rigardos en Mia logxejo, kiel serena varmego cxe hela lumo, kiel rosa nubo cxe varmego de rikolto.
18:5 CXar antaux la rikolto, kiam la florado finigxis kaj la floro farigxis matura bero, Li detrancxos la brancxojn per trancxiloj kaj deprenos la vinberbrancxojn.
18:6 CXio kune estos lasita por la rabobirdoj de la montoj kaj por la bestoj de la tero; kaj la rabobirdoj logxos super gxi en somero, kaj cxiaj bestoj de la tero super gxi vintros.
18:7 En tiu tempo sur la lokon de la nomo de la Eternulo Cebaot, sur la monton Cion, alportos donacojn al la Eternulo Cebaot la popolo grandkreska kaj glathauxta, la popolo, kiu estas pli terura, ol kia ajn alia, la popolo lauxregulara kaj piedpremanta, kies landon tratrancxas riveroj.
19:1 Profetajxo pri Egiptujo:  Jen la Eternulo veturos sur malpeza nubo kaj venos Egiptujon. Kaj ektremos antaux Li la idoloj de Egiptujo, kaj la koro de la Egiptoj senkuragxigxos interne de ili.
19:2 Kaj Mi tumultigos Egiptojn kontraux Egiptojn; kaj militos cxiu kontraux sia frato kaj cxiu kontraux sia amiko, urbo kontraux urbo, regno kontraux regno.
19:3 Kaj malaperos la kuragxo de la Egiptoj interne de ili, kaj Mi detruos iliajn intencojn; kaj ili demandos la idolojn kaj la sorcxistojn kaj la auxguristojn kaj la antauxdiristojn.
19:4 Kaj Mi transdonos la Egiptojn en la manon de kruela sinjoro, kaj senkompata regxo regos super ili, diras la Sinjoro, la Eternulo Cebaot.
19:5 Kaj sekforigxos la akvo el la maro, kaj la rivero senakvigxos kaj sekigxos.
19:6 Kaj senhavigxos la riveroj, elcxerpigxos kaj sekigxos la kanaloj de Egiptujo, kano kaj junko velkos.
19:7 La herbejoj apudakvaj, super la akvo mem, kaj cxio semita apud la akvo velkos, sekigxos, kaj malaperos.
19:8 Kaj malgxojos la fisxkaptistoj, kaj ploros cxiuj, kiuj jxetas fisxhokojn en la akvon, kaj la etendantoj de retoj surakvaj estos malfelicxaj.
19:9 Kaj hontos la prilaboristoj de lino kombita kaj la teksistoj de blanka tolo.
19:10 Kaj la pilastroj de la lando estos disbatitaj; cxiuj dungatoj estos malgajaj.
19:11 Malsagxaj estas la princoj de Coan; la sagxaj konsilistoj de Faraono farigxis senkonsilaj. Kiel vi diros al Faraono:Mi estas filo de sagxuloj, ido de antikvaj regxoj?
19:12 Kie do nun estas viaj sagxuloj? ili do diru al vi kaj sciigu, kion la Eternulo Cebaot decidis pri Egiptujo.
19:13 Malsagxigxis la princoj de Coan, trompigxis la princoj de Nof, erarigis Egiptujon, la fundamenton de siaj gentoj.
19:14 La Eternulo versxis en ilin spiriton de konfuzo; kaj ili erarigis Egiptujon en cxiuj gxiaj faroj, kiel ebriulo sxanceligxas vomante.
19:15 Kaj estos en Egiptujo nenia faro, kiun farus kapo aux vosto, brancxo aux kano.
19:16 En tiu tempo Egiptujo estos kiel virinoj; gxi tremos kaj timos antaux la movigxo de la mano de la Eternulo Cebaot, kiun Li svingos super gxi.
19:17 Kaj la lando de Jehuda farigxos terurajxo por la Egiptoj; cxiu, kiu rememoros gxin, ektimos, pro la decido de la Eternulo Cebaot, kiun Li decidis pri ili.
19:18 En tiu tempo estos en la lando Egipta kvin urboj, parolantaj la lingvon Kanaanan kaj jxurantaj per la Eternulo Cebaot; unu havos la nomon Urbo de Detruo.
19:19 En tiu tempo estos altaro por la Eternulo meze de la lando Egipta, kaj monumento por la Eternulo apud gxia limo;
19:20 kaj gxi estos signo kaj atesto pri la Eternulo Cebaot en la lando Egipta; cxar ili krios al la Eternulo pro la premantoj, kaj Li sendos al ili savanton kaj potenculon, kiu savos ilin.
19:21 Kaj la Eternulo farigxos konata al la Egiptoj; kaj la Egiptoj tiam ekkonos la Eternulon, kaj alportos bucxoferojn kaj farunoferojn, kaj faros sanktajn promesojn al la Eternulo kaj plenumos.
19:22 La Eternulo frapos la Egiptojn, frapos kaj resanigos; kaj ili returnos sin al la Eternulo, kaj Li auxskultos ilian peton kaj resanigos ilin.
19:23 En tiu tempo estos vojo de Egiptujo al Asirio; kaj la Asirianoj venados en Egiptujon kaj la Egiptoj en Asirion, kaj la Egiptoj servados kune kun la Asirianoj.
19:24 En tiu tempo Izrael estos triope kun Egiptujo kaj Asirio; estos beno sur la tero.
19:25 La Eternulo Cebaot benos ilin, dirante:Benataj estu Mia popolo la Egiptoj, kaj Asirio, verko de Miaj manoj, kaj Mia heredajxo Izrael.
20:1 En la jaro, kiam Tartan venis Asxdodon, kien lin sendis Sargon, regxo de Asirio, kaj li militis kontraux Asxdod kaj prenis gxin,
20:2 en tiu tempo la Eternulo parolis per Jesaja, filo de Amoc, dirante:Iru,  kaj demetu la sakajxon de via lumbo, kaj demetu la sxuojn de viaj piedoj. Kaj li faris tiel; li iris nuda kaj nudpieda.
20:3 Kaj la Eternulo diris:Kiel Mia servanto Jesaja iris nuda kaj nudpieda por trijara montrado kaj antauxdirado pri Egiptujo kaj Etiopujo,
20:4 tiel la regxo de Asirio kondukos la kaptitajn Egiptojn kaj la ekzilitajn Etiopojn, junulojn kaj maljunulojn, nudajn kaj nudpiedajn kaj kun nudaj hontaj partoj, malhonore por la Egiptoj.
20:5 Kaj ili havos teruron kaj honton pro Etiopujo, kiun ili fidis, kaj pro Egiptujo, pri kiu ili fanfaronis.
20:6 Kaj en tiu tempo diros la logxantoj de tiu apudmara lando:Jen kia estas nia fidita lando, kien ni kuris, por sercxi helpon, por savi nin kontraux la regxo de Asirio; kiamaniere ni nun savos nin?
21:1 Profetajxo pri la apudmara dezerto:  Kiel renversanta de ventego de sudo, li venas el la dezerto, el lando terura.
21:2 Kruela vizio estas montrita al mi:rabanto rabas, kaj ruiniganto ruinigas. Supreniru, ho Elam; siegxu, ho Medujo; cxiun gxemadon mi cxesigis.
21:3 Tial mia lumbo estas plena de doloro; turmentoj kaptis min, kiel turmentoj de naskantino; mi tordigxis, kiam mi auxdis; mi sentis teruron,  kiam mi vidis.
21:4 Konsternigxas mia koro, teruro min frapis; la cxarma nokto farigxis por mi teruro.
21:5 Preparu tablon, starigu gardostarantojn, mangxu, trinku. Levigxu,  princoj, sxmiru la sxildon.
21:6 CXar tiele diris al mi mia Sinjoro:Iru, starigu observanton; kion li vidos, li diru.
21:7 Kaj li vidis vicojn da cxevaloj duope, vicojn da azenoj, vicojn da kameloj; kaj li auxskultis atente, kun granda atento.
21:8 Kaj li ekkriis kiel leono:Mia sinjoro, mi staris konstante sur mia observejo dum la tago, kaj sur mia gardejo mi staris tutajn noktojn;
21:9 kaj jen venis viro, veturanta sur ducxevala cxaro, kaj li ekkrias kaj diras:Falis, falis Babel, kaj cxiuj idoloj de gxiaj dioj rompigxis sur la teron.
21:10 Mia drasxajxo, kaj filo de mia garbejo! kion mi auxdis de la Eternulo Cebaot, Dio de Izrael, tion mi diris al vi.
21:11 Profetajxo pri Duma:  Oni krias al mi el Seir:Gardisto, kiom da nokto restas? gardisto, kiom da nokto restas?
21:12 La gardisto diris:Venis la mateno, kaj tamen estas nokto; se vi volas demandi, demandu, revenu denove.
21:13 Profetajxo pri Arabujo:  En la arbaro Arabuja pasigu la nokton, karavanoj Dedanaj!
21:14 Elportu akvon renkonte al la soifanto, vi, logxantoj de la lando Tema,  kun pano renkontu la forkurinton;
21:15 cxar oni forkuras de glavo, de akrigita glavo, kaj de pafarko strecxita, kaj de kruela batalo.
21:16 CXar tiele diris al mi la Sinjoro:Post unu jaro, kiel la jaro de dungito, malaperos la tuta gloro de Kedar;
21:17 kaj la restajxo de la heroaj arkpafistoj de Kedar estos malgranda; cxar la Eternulo, Dio de Izrael, diris.
22:1 Profetajxo pri la valo de vizio:  Kio nun estas al vi, ke vi cxiuj iris sur la tegmentojn?
22:2 Vi, plena de bruo, urbo tumulta, urbo gaja, viaj mortigitoj ne estas mortigitaj per glavo kaj ne mortis en batalo;
22:3 cxiuj viaj cxefoj kune forkuris de pafarko; cxiuj, kiujn oni trovis cxe vi, estas ligitaj; ligitaj estas kune cxiuj, kiuj forkuris malproksimen.
22:4 Tial mi diris:Forturnu vin de mi, mi ploros maldolcxe; ne penu konsoli min pri la malfelicxo de la filino de mia popolo.
22:5 CXar tio estas tago de konsterno kaj de piedpremado kaj de konfuzo antaux la Sinjoro, la Eternulo Cebaot, en la valo de vizio; detruado de muroj kaj vokado al la montoj.
22:6 Kaj Elam portis sagujon en vico da rajdantoj, kaj Kir briligis sxildon.
22:7 Kaj viaj plej bonaj valoj plenigxis de cxaroj, kaj rajdantoj sin arangxis antaux la pordego.
22:8 Kaj oni formetis la kurtenon de Jehuda; kaj vi rigardis en tiu tago la armilojn de la arbara domo,
22:9 kaj vi vidis, ke estas multe da fendoj en la urbo de David; kaj vi kolektis la akvon de la malsupra lageto.
22:10 Kaj vi kalkulis la domojn de Jerusalem; kaj vi detruis la domojn, por fortikigi la muron.
22:11 Kaj inter la du muroj vi faris basenon por la akvo de la malnova lageto. Sed vi ne direktis vian rigardon al Tiu, kiu tion faris, kaj gxian antikvan Kreinton vi ne rigardis.
22:12 Kaj en tiu tago la Sinjoro, la Eternulo Cebaot, vokis, ke oni ploru kaj kriu, kaj detrancxu siajn harojn kaj surmetu sur sin sakajxon.
22:13 Jen estas gxojo kaj gajeco:oni mortigas bovojn, bucxas sxafojn; oni mangxas viandon kaj trinkas vinon, dirante:Ni mangxu kaj trinku, cxar morgaux ni mortos.
22:14 Sed al mia orelo malkasxis la Eternulo Cebaot:CXi tiu malbonagado ne estos pardonita al vi, gxis vi mortos, diris la Sinjoro, la Eternulo Cebaot.
22:15 Tiele diris la Sinjoro, la Eternulo Cebaot:Iru, venu al tiu administranto, al SXebna, la palacestro, kaj diru:
22:16 Kion vi havas cxi tie? kaj kiun vi havas cxi tie, ke vi elhakigis al vi cxi tie tombon? Li elhakigas alte sian tombon, li elcxizigas en la roko logxejon por si.
22:17 Jen la Eternulo forte vin jxetos kaj forte vin kaptos;
22:18 Li volvos vin kaj rulos kiel globon en vastan landon; tie vi mortos,  tie restos la cxaroj de via gloro, vi, malhonoro de la domo de via sinjoro!
22:19 Kaj Mi depusxos vin de via posteno, kaj el via ofico vi estos forigita.
22:20 Kaj en tiu tago Mi alvokos Mian servanton Eljakim, filon de HXilkija,
22:21 kaj Mi vestos lin per via hxitono kaj zonos per via zono, kaj vian regadon Mi transdonos en lian manon; kaj li estos patro por la logxantoj de Jerusalem kaj por la domo de Jehuda.
22:22 Kaj Mi metos la sxlosilon de la domo de David sur lian sxultron; kaj li malfermos, kaj neniu fermos; kaj li fermos, kaj neniu malfermos.
22:23 Kaj Mi fortikigos lin kiel najlon sur loko fidinda, kaj li estos trono de honoro en la domo de sia patro.
22:24 Kaj pendos sur li la tuta gloro de la domo de lia patro, la infanoj kaj idoj, cxiuj malgrandaj vazoj, de la vazoj por mangxado gxis la vazoj por trinkado.
22:25 En tiu tago, diras la Eternulo Cebaot, estos forigita la najlo,  fortikigita sur loko fidinda; gxi estos rompita kaj falos, kaj pereos la sxargxo, kiu estis sur gxi; cxar la Eternulo diris.
23:1 Profetajxo pri Tiro:  Plorkriu, ho sxipoj de Tarsxisx; cxar gxi estas detruita tiel, ke restis neniu domo, neniu pordo. El la lando de la Kitidoj tio estas sciigita al ili.
23:2 Silentu, ho logxantoj de la apudmara lando. Komercistoj de Cidon,  transveturantaj la maron, vin plenigadis;
23:3 sur granda akvo oni venigadis al gxi semojn de SXihxor, rikoltajxon de Nilo; kaj gxi estis komercejo de la popoloj.
23:4 Hontu, Cidon; cxar la maro, la mara fortikajxo diris:Mi ne havis dolorojn, mi ne naskis, mi ne edukis knabojn, mi ne kreskigis knabinojn.
23:5 Kiam oni tion auxdos en Egiptujo, oni ektremos cxe la sciigo pri Tiro.
23:6 Transiru al Tarsxisx, plorkriu, ho logxantoj de la apudmara lando.
23:7 CXu tio estas via gaja urbo, la tre antikva? gxiaj piedoj forportas gxin, por logxi malproksime.
23:8 Kiu decidis tion pri Tiro, la kronita, kies komercistoj estas princoj kaj kies negocistoj estas eminentuloj de la lando?
23:9 La Eternulo Cebaot tion decidis, por malaperigi la majeston de cxiu gloro, por humiligi cxiujn eminentulojn de la lando.
23:10 Trapasu vian landon kiel rivero, ho filino de Tarsxisx; jam nenio vin zonas.
23:11 Sian manon Li etendis super la maron, Li skuis regnojn; la Eternulo faris ordonon pri Kanaan, por ekstermi liajn fortikajxojn.
23:12 Kaj Li diris:Vi en plu estos gaja, vi, senhonorigita virgulino, filino de Cidon! Levigxu, transiru al la Kitidoj; sed ankaux tie vi ne havos trankvilecon.
23:13 Jen la lando de la HXaldeoj:cxi tiu popolo ne ekzistis; la Asiriano gxin fondis por la logxantoj de la dezerto; ili starigis siegxajn turojn,  detruis gxiajn palacojn, faris gxin ruino.
23:14 Plorkriu, ho sxipoj de Tarsxisx; cxar detruita estas via potenco.
23:15 En tiu tempo Tiro estos forgesita dum sepdek jaroj, kiuj estas kiel la tempo de unu regxo; post la fino de la sepdek jaroj estos kun Tiro tio, kion oni kantas pri malcxastistino:
23:16 Prenu la harpon, cxirkauxiru la urbon, ho forgesita malcxastistino;  ludu bone, kantu multe, por ke oni rememoru vin.
23:17 Kaj post la fino de la sepdek jaroj la Eternulo vizitos Tiron, kiu denove ricevados promalcxastajn donacojn kaj malcxastados kun cxiuj regnoj de la mondo sur la suprajxo de la tero.
23:18 Kaj gxia komercenspezo kaj gxiaj promalcxastaj donacoj estos konsekritaj al la Eternulo; ili ne estos kolektataj en trezorejon nek konservataj; sed por tiuj, kiuj logxas antaux la vizagxo de la Eternulo,  estos gxia komercenspezo, por ke ili mangxu sate kaj havu belajn vestojn.
24:1 Jen la Eternulo dezertigas la landon kaj ruinigas gxin kaj sxangxas gxian aspekton kaj disjxetas gxiajn logxantojn.
24:2 Kaj estos al la popolo kiel al la pastro, al la servisto kiel al lia mastro, al la servistino kiel al sxia mastrino, al la acxetanto kiel al la vendanto, al la pruntedonanto kiel al la prunteprenanto, al la sxuldanto kiel al la kreditoro.
24:3 Tute dezertigita estos la lando kaj tute prirabita; cxar la Eternulo tion diris.
24:4 Funebras kaj velkas la lando, senfortigxas kaj velkas la mondo,  senfortigxas la eminentuloj de la popolo de la lando.
24:5 Kaj la tero estas malpurigita de siaj logxantoj; cxar ili malobeis la instruon, sxangxis la legxon, detruis la eternan interligon.
24:6 Pro tio malbeno konsumis la teron, kaj kulpigxis tiuj, kiuj logxas sur gxi; pro tio forbrulis la logxantoj de la lando kaj restis malmulte da homoj.
24:7 Malgaja estas la mosto, sensukigxis la vinbero, gxemas cxiuj gxojintoj.
24:8 CXesigxis la gajeco de tamburinoj, malaperis la bruo de gajuloj,  cxesigxis la gajeco de harpo.
24:9 Oni ne trinkas vinon cxe kantado; maldolcxa estas ebriigajxo por siaj trinkantoj.
24:10 Ruinigita estas la dezerta urbo; cxiuj domoj estas fermitaj tiel, ke oni ne povas eniri.
24:11 Oni ploras sur la stratoj pri vino; mallumigxis cxia gxojo, malaperis la gajeco de la lando.
24:12 En la urbo restis dezerteco, kaj la pordegoj disbatitaj estas ruinigitaj.
24:13 CXar tiel estos meze de la lando, meze de la popoloj:kiel post fruktoskuo de olivarbo, kiel estas al la restintaj beroj post la fino de la vinberrikolto.
24:14 Ili levos sian vocxon kaj gxojkrios, pri la majesto de la Eternulo ili krios de la maro.
24:15 Tial en la regionoj orientaj gloru la Eternulon, sur la insuloj de la maro la nomon de la Eternulo, Dio de Izrael.
24:16 De la rando de la tero ni auxdis kantadon:Gloro al la justulo; sed mi diras:Ho mi malfelicxa, ho mi malfelicxa, ve al mi! rabis rabistoj, kaj per granda rabado ili rabis.
24:17 Teruro, kavo, kaj kaptilo trafos vin, ho logxantoj de la tero.
24:18 Kaj tiu, kiu forkuros de la vocxo de la teruro, falos en kavon; kaj kiu eliros el la kavo, trafos en la kaptilon; cxar la aperturoj de alte malfermigxis kaj la fundamento de la tero ekskuigxis.
24:19 Forte diskrevis la tero, forte dispecigxis la tero, forte skuigxis la tero.
24:20 SXanceligxas la tero kiel ebriulo, kaj balancigxas kiel hamako; kaj pezas sur gxi gxia krimeco; kaj gxi falis, kaj ne plu levigxos.
24:21 Kaj en tiu tempo punos la Eternulo la tacxmentojn de la alto en la cxielo kaj la regxojn de la tero sur la tero.
24:22 Kaj ili estos kolektitaj kune, ligitaj en malliberejo, kaj ili estos ensxlositaj en sxlositejo, kaj post longa tempo ili estos punitaj.
24:23 Kaj rugxigxos la luno, kaj hontos la suno, kiam la Eternulo Cebaot ekregxos sur la monto Cion kaj en Jerusalem, kaj Lia gloro aperos antaux Liaj plejagxuloj.
25:1 Ho Eternulo, Vi estas mia Dio; mi gloros Vin, mi lauxdos Vian nomon;  cxar Vi faris miraklon; decidoj antikvaj farigxis efektivajxoj kaj verajxoj.
25:2 CXar Vi faris el urbo amason da sxtonoj; urbon fortikigitan Vi faris ruino; la kasteloj de la barbaroj ne plu prezentas urbon kaj neniam rekonstruigxos.
25:3 Pro tio gloros Vin popolo potenca, urbo de fortaj gentoj Vin timos.
25:4 CXar Vi farigxis fortikajxo por senhavulo, fortikajxo por malricxulo en lia mizero, rifugxejo kontraux pluvego, ombro kontraux varmego; cxar la spirito de potenculoj estas kiel pluvego kontraux muron.
25:5 Kiel varmegon en dezerto Vi kvietigis la malhumilecon de la barbaroj;  kiel varmego per ombro de nubo estas mallauxtigita la kantado de la potenculoj.
25:6 Kaj la Eternulo Cebaot faros por cxiuj popoloj sur tiu monto festenon el grasajxoj, festenon el bona vino, el grasajxoj sukoplenaj, el vinoj ne fermentintaj.
25:7 Kaj Li forigos sur tiu monto la kovrilon, kiu kovras cxiujn popolojn,  kaj la kurtenon, kiu estas etendita super cxiuj gentoj.
25:8 Li neniigos la morton por cxiam; kaj la Sinjoro, la Eternulo, forvisxos la larmojn de cxiuj vizagxoj, kaj la honton de Sia popolo Li forigos de la tuta tero; cxar la Eternulo tion diris.
25:9 Kaj oni diros en tiu tago:Jen estas nia Dio, al kiu ni esperis, kaj Li nin savis; jen estas la Eternulo, al kiu ni esperis, ni gxoju kaj estu gajaj pro Lia savo.
25:10 CXar haltos la mano de la Eternulo sur tiu monto; tiam Moab estos dispremita sur sia loko, kiel pajlo estas dispremata en sterka koto.
25:11 Kaj se li etendos siajn manojn meze de gxi, kiel nagxanto etendas, por nagxi, tiam humiligxos lia fiereco kune kun la lerteco de liaj manoj.
25:12 Kaj viajn altajn fortikajn murojn Li renversos, malaltigos, jxetos sur la teron al la polvo.
26:1 En tiu tago la jena kanto estos kantata en la lando Juda:Ni havas urbon potencan; savon Li starigas kiel murojn kaj remparon.
26:2 Malfermu la pordegojn, por ke eniru la popolo justa, konservanta la fidelecon.
26:3 Por la fidmensulo Vi konservos pacon absolutan; cxar Vin li fidas.
26:4 Fidu la Eternulon por cxiam; cxar en Dio, la Eternulo, estas roko eterna.
26:5 CXar Li jxetis malsupren logxantojn de la altajxo, urbon alte levigxintan; Li malaltigis gxin, malaltigis gxis la tero, jxetis gxin al la polvo.
26:6 Piedo gxin premas, la piedoj de malricxuloj, la plandoj de senhavuloj.
26:7 La vojo de justulo estas rekta; Vi, Pravulo, ebenigas la vojon de justulo.
26:8 Ecx sur la vojo de Via jugxo, ho Eternulo, ni esperis al Vi; Vian nomon kaj la memoron pri Vi sopiris nia animo.
26:9 Per mia animo mi sopiris Vin en la nokto, per mia spirito en mia interno mi sercxis Vin matene; cxar dum Via jugxado sur la tero la logxantoj de la mondo lernis justecon.
26:10 Se malvirtulo estas indulgata, li ne lernas justecon; en lando de justeco li agas maljuste kaj ne rigardas la majeston de la Eternulo.
26:11 Ho Eternulo, levita estis Via mano, sed ili ne vidis tion; ili ekvidos kun honto Vian jxaluzon pri la popolo; Via flama kolero kontraux Viaj malamikoj formangxos ilin.
26:12 Ho Eternulo, Vi starigos por ni pacon; cxar ankaux cxiujn niajn aferojn Vi faris por ni.
26:13 Ho Eternulo, nia Dio! regis super ni sinjoroj krom Vi, sed nur per Vi ni gloras Vian nomon.
26:14 Ili mortis kaj ne revivigxos, ili estas malvivuloj kaj ne relevigxos;  cxar Vi ilin punis kaj ekstermis, kaj Vi malaperigis cxiun memoron pri ili.
26:15 Vi multigis la popolon, ho Eternulo, Vi multigis la popolon; Vi glorigxis vaste sur cxiuj finoj de la tero.
26:16 Ho Eternulo, en mizero ili rememoris Vin, ili pregxis mallauxte, kiam Vi ilin punis.
26:17 Kiel gravedulino cxe la alproksimigxo de la naskado turmentigxas kaj krias en siaj doloroj, tiel ni estis antaux Vi, ho Eternulo.
26:18 Ni estis gravedaj, ni turmentigxis, ni naskis kvazaux venton; savon ni ne venigis al la tero, kaj ne falis la logxantoj de la mondo.
26:19 Revivigxos Viaj mortintoj, miaj kadavroj relevigxos. Vekigxu kaj gxoju vi, kusxantaj en la tero; cxar roso sur kreskajxoj estas Via roso, kaj la tero eljxetos la mortintojn.
26:20 Iru, mia popolo, eniru en viajn cxambrojn kaj sxlosu viajn pordojn post vi; kasxu vin por mallonga momento, gxis pasos la kolero.
26:21 CXar jen la Eternulo eliros el Sia loko, por puni la malbonagojn de la logxantoj de la tero; kaj la tero malkasxos sian sangon kaj ne plu kovros siajn mortigitojn.
27:1 En tiu tago la Eternulo punos per Sia peza kaj granda kaj forta glavo la levjatanon, la serpenton eltordigxeman, kaj la levjatanon, la serpenton kurbigxantan; kaj Li mortigos la drakon, kiu estas en la maro.
27:2 En tiu tago kantu pri gxi, pri la kara vinbergxardeno:
27:3 Mi, la Eternulo, estas gxia gardanto; cxiumomente Mi trinkigas gxin; por ke neniu gxin difektu, Mi gardas gxin tage kaj nokte.
27:4 CXu Mi ne havas koleron? cxu iu elmetus batale kontraux Mi dornojn kaj pikarbustojn? Mi elpasxus kontraux ilin, kaj cxiujn kune forbruligus.
27:5 Nur en la okazo, se oni sercxus Mian defendon, por fari pacon kun Mi,  oni farus kun Mi pacon.
27:6 En la estonteco Jakob enradikigxos; Izrael ekfloros kaj ellasos verdajn brancxojn; kaj ili plenigos la mondon per fruktoj.
27:7 CXu li estis frapata tiel, kiel estis frapataj liaj frapantoj? aux cxu li estas mortigita tiel, kiel estas mortigitaj liaj mortigintoj?
27:8 Nur kiam la mezuro tro plenigxis, Vi punis lin per ekzilo:Li elpelis lin per Sia potenca blovo en la tago de orienta vento.
27:9 Tial tiamaniere estos forvisxita la malbonagado de Jakob; kaj la tuta frukto de la forigo de lia peko konsistos en tio, ke li faros cxiujn sxtonojn de la altaroj kiel dispecigxintaj kalksxtonoj, ke ne plu restu la sanktaj stangoj kaj la idoloj de la suno.
27:10 CXar urbo fortikigita estos solecigita, logxloko estos forlasita kaj forrestigita kiel dezerto; tie pasxtigxos bovido, tie gxi ripozos kaj formangxos gxiajn kreskajxojn.
27:11 Kiam sekigxos gxiaj brancxoj, oni ilin rompos; venos virinoj kaj forbruligos ilin. CXar tio ne estas popolo prudenta, tial gxia Kreinto ne kompatos gxin, kaj gxia Farinto gxin ne indulgos.
27:12 Kaj en tiu tago la Eternulo debatos la fruktojn, komencante de la fluo de la Rivero gxis la torento de Egiptujo; kaj vi, ho Izraelidoj, estos kolektitaj unu post unu.
27:13 Kaj en tiu tago oni ekblovos per granda trumpeto, kaj venos tiuj, kiuj perdigxis en la lando Asiria kaj kiuj estis elpelitaj en la landon Egiptan,  kaj ili adorklinigxos antaux la Eternulo sur la sankta monto en Jerusalem.
28:1 Ve al la fiera krono de la ebriuloj de Efraim! ilia bela majesto estas velkinta floro; sur la supro de grasa kampo ili estas senkonsciigitaj de vino.
28:2 Jen la Sinjoro havas fortulon kaj potenculon; kiel hajla pluvego, kiel pereiga ventego, kiel inundo de forta disversxigxinta akvo, li potence jxetos ilin sur la teron.
28:3 Per piedoj estos premata la fiera krono de la ebriuloj de Efraim.
28:4 Kaj ilia bela majesto farigxos velkinta floro sur la supro de grasa kampo, kiel figo antaux la somero; kiam la vidanto gxin ekvidas, li, apenaux preninte gxin en la manon, tuj gxin englutas.
28:5 En tiu tago la Eternulo Cebaot estos majesta krono kaj bela diademo por la restajxo de Sia popolo,
28:6 kaj spirito de justeco por la sidantoj en la jugxejo, kaj forto por tiuj, kiuj rebatas la batalon al la pordego.
28:7 Sed ankaux cxi tiuj sxanceligxas de vino kaj balancigxas de drinkajxo;  pastro kaj profeto sxanceligxas de drinkajxo, senkonsciigxas de vino, vagas pro drinkajxo, eraras en la vidado, falpusxigxas cxe la jugxa verdikto.
28:8 CXar cxiuj tabloj estas plenaj de vomajxo kaj malpurajxo, mankas jam loko.
28:9 Al kiu li instruas scion, kaj al kiu li auxdigas predikon? cxu al forprenitaj for de lakto, al demamigitoj?
28:10 CXar ordono post ordono, ordono post ordono; regulo post regulo, regulo post regulo; iom tie, iom cxi tie.
28:11 Per balbutantaj lipoj kaj per lingvo fremda Li parolos al ili,
28:12 Tiu, kiu diris al ili:Jen estas ripozejo, lasu la laculon ripozi; kaj jen estas trankviligo; sed ili ne volis auxskulti.
28:13 Kaj aperos al ili la vorto de la Eternulo, ordono post ordono, ordono post ordono, regulo post regulo, regulo post regulo, iom tie, iom cxi tie;  por ke ili iru kaj falu dorsen kaj rompigxu kaj enretigxu kaj kaptigxu.
28:14 Tial auxskultu la vorton de la Eternulo, vi, mokistoj, regantoj de tiu popolo, kiu estas en Jerusalem.
28:15 CXar vi diras:Ni faris interligon kun la morto, kaj kun SXeol ni faris interkonsenton; kiam la frapanta vipo estos trapasanta, gxi nin ne atingos,  cxar mensogon ni faris nia rifugxejo kaj per malvero ni nin kovros.
28:16 Pro tio tiele diris la Sinjoro, la Eternulo:Jen Mi por fundamento kusxigas sxtonon en Cion, sxtonon elprovitan, bazangulan, valoregan,  fortikigitan fundamenton; la fidanto ne maltrankviligxu.
28:17 Kaj Mi faros justecon la mezursxnuro, kaj veron la vertikalo; kaj hajlo forbatos la rifugxejon de mensogo, kaj la kasxejon forportos akvo.
28:18 Kaj forigita estos via interligo kun la morto, kaj via interkonsento kun SXeol ne tenigxos; kiam la frapanta vipo estos trapasanta, vi estos frakasata de gxi.
28:19 CXiufoje, kiam gxi trairos, gxi kaptos vin; cxar cxiutage gxi trairos,  tage kaj nokte, kaj terura estos la klarigo, kiun gxi donos.
28:20 CXar tro mallonga estos la lito, por sin etendi; kaj la litkovrilo estos tro mallargxa, por sin enkovri.
28:21 CXar la Eternulo levigxos, kiel sur la monto Peracim, Li koleros, kiel en la valo Gibeona, por plenumi Sian faron, Sian eksterordinaran faron, kaj fari Sian laboron, Sian eksterordinaran laboron.
28:22 Kaj nun ne moku, por ke viaj katenoj ne plifortigxu; cxar mi auxdis, ke de la Sinjoro, la Eternulo Cebaot, tio estas nesxangxeble decidita pri la tuta lando.
28:23 Atentu, kaj auxskultu mian vocxon; konsideru, kaj auxskultu mian parolon.
28:24 CXu cxiutage la plugisto plugas por semado, sulkarangxas kaj erpas sian kampon?
28:25 Kiam li ebenigis gxian suprajxon, li dissxutas ja nigelon kaj disjxetas kuminon kaj metas tritikon laux vicoj kaj hordeon en la difinitan lokon kaj spelton cxe la limoj.
28:26 Tian ordon lernigis al li lia Dio, Li instruis lin.
28:27 CXar ne per fera drasxilo oni drasxas nigelon, kaj oni ne rulas radon de cxaro sur kumino; sed per bastono oni elbatas nigelon, kaj kuminon per vergo.
28:28 Greno estas drasxata; sed ne eterne oni gxin drasxas; oni frapas gxin per la rado de sia cxaro, sed per siaj cxevaloj oni gxin ne dispremas.
28:29 Ankaux cxi tio venas de la Eternulo Cebaot; mirinda estas Lia decido,  granda estas Lia sagxeco.
29:1 Ve al Ariel, al Ariel, al la urbo, en kiu sidis David! aldonu jaron al jaro, la festoj faru sian ciklon.
29:2 Mi premos Arielon, kaj estos gxemado kaj malgxojo; kaj li estos al Mi vera Ariel.
29:3 Kaj Mi siegxos vin cxirkauxe, kaj Mi premos vin per remparo, kaj Mi starigos kontraux vi turojn.
29:4 Kaj vi parolos malalte el sub la tero, kaj el sub la polvo vi murmuros viajn vortojn; kaj via vocxo estos kiel vocxo de ventroparolisto el sub la tero, kaj el sub la polvo vi flustros viajn vortojn.
29:5 Sed la multego de viaj malamikoj estos kiel subtila polvo, kaj la multo de la premantoj estos kiel disfluganta grenventumajxo; kaj tio farigxos subite, neatendite.
29:6 De la Eternulo Cebaot vi estos punata kun tondro kaj tertremo kaj granda bruo, kun ventego kaj turnovento kaj konsumeganta fajra flamo.
29:7 Kaj kiel songxo, kiel nokta vizio estos la multo de la popoloj, kiuj batalos kontraux Ariel kaj kontraux cxiuj liaj fortikajxoj kaj kiuj premos lin.
29:8 Kiel malsatanto songxas, ke li mangxas, sed li vekigxas, kaj lia interno estas malplena; kaj kiel soifanto songxas, ke li trinkas, sed li vekigxas,  kaj li estas senforta kaj lia animo forte soifas:tiel estos kun la multego de cxiuj popoloj, kiuj batalos kontraux la monto Cion.
29:9 Haltu kaj miru, sxajnigu vin blindaj kaj blindigxu. Ili ebriigxis, sed ne de vino; ili sxanceligxas, sed ne de drinkajxo.
29:10 CXar la Eternulo versxis sur vin spiriton de profunda dormo kaj fermis viajn okulojn, vualis la profetojn kaj viajn estrojn, la viziistojn.
29:11 Kaj cxia vizio estos por vi kiel la vortoj de libro sigelita, kiun oni donas al homo, kiu povoscias legi, dirante al li:Volu legi cxi tion; sed li respondas:Mi ne povas, cxar gxi estas sigelita.
29:12 Sed kiam oni donas la libron al homo, kiu ne povoscias legi, dirante al li:Volu legi cxi tion, li respondas:Mi ne povoscias legi.
29:13 Kaj la Sinjoro diris:CXar cxi tiu popolo alproksimigxas per sia busxo kaj honoras Min per siaj lipoj, sed ilia koro estas malproksime de Mi, kaj ilia timo antaux Mi estas nur lernita ordono de homoj:
29:14 tial Mi plue agos mirinde kun cxi tiu popolo, Mi agos tre mirinde; kaj pereos la sagxeco de gxiaj sagxuloj, kaj la kompetenteco de gxiaj kompetentuloj malaperos.
29:15 Ve al tiuj, kiuj profunde kasxas antaux la Eternulo la intencojn, kaj kies faroj estas en mallumo, kaj kiuj diras:Kiu nin vidas? kaj kiu scias pri ni?
29:16 Ho, via perverseco! CXu la potfaristo estas rigardata kiel egala al la argilo? cxu faritajxo diras pri sia farinto:Li min ne faris? kaj cxu kreitajxo diras pri sia kreinto:Li ne estas kompetenta?
29:17 Sed jen baldaux, post mallonga tempo, Lebanon aliformigxos en fruktoportan kampon, kaj la fruktoporta kampo estos rigardata kiel arbaro.
29:18 Kaj en tiu tago la surduloj auxdos la vortojn de la libro, kaj la okuloj de la blinduloj ekvidos tra mallumo kaj nokto.
29:19 Kaj la mizeruloj havos grandan gxojon en la Eternulo, kaj la homoj malricxaj triumfos en la Sanktulo de Izrael.
29:20 CXar malaperos premanto, kaj ne plu ekzistos blasfemanto, kaj ekstermitaj estos cxiuj zorgantoj pri malbonagoj,
29:21 kiuj pekigas homojn per vorto kaj faras insidojn kontraux jugxopetanto cxe la pordego kaj trompe forpusxas justulon.
29:22 Pro tio tiele diris pri la domo de Jakob la Eternulo, kiu elacxetis Abrahamon:Nun Jakob ne hontos, kaj nun lia vizagxo ne paligxos.
29:23 CXar kiam li vidos meze de si siajn infanojn, la faron de Miaj manoj,  ili honoros Mian nomon kaj honoros la Sanktulon de Jakob kaj respektos la Dion de Izrael.
29:24 Kaj la spirite-erarantoj ricevos prudenton, kaj la malpacemuloj akceptos instruon.
30:1 Ve al la filoj malobeemaj, diras la Eternulo, kiuj faras interkonsilojn,  sed sen Mi, kaj arangxas interkonsentojn, sed sen Mia spirito, por aligi pekon al peko,
30:2 kaj kiuj iras Egiptujon, ne demandinte Mian busxon, por defendi sin per defendo de Faraono kaj kasxi sin en la ombro de Egiptujo!
30:3 Sed la defendo de Faraono estos por vi honto, kaj la kasxigxo en la ombro de Egiptujo-malhonoro.
30:4 CXar liaj princoj estis en Coan, kaj liaj senditoj venis en HXaneson.
30:5 CXiuj hontos pro la popolo, kiu ne servis al ili por helpo, nek por utilo, sed nur por honto kaj malhonoro.
30:6 Jen oni vidas sxargxojn sur bestoj en sudo, en lando de mizero kaj suferoj, kie estas leonino kaj leono, vipuro kaj fluganta serpento; ili forportas sur la dorso de junaj azenoj siajn ricxajxojn kaj sur la gxibo de kameloj siajn trezorojn al popolo, kiu ne povas utili.
30:7 La helpo de la Egiptoj estas vanta kaj vana; tial Mi diris pri tio:Ili fanfaronas, sidante hejme.
30:8 Nun iru, skribu tion al ili sur tabelo kaj desegnu tion en libro, por ke tio restu por la tempo estonta, por cxiam, por eterne.
30:9 CXar tio estas popolo malobeema, filoj mensogaj, filoj, kiuj ne volas auxskulti instruon de la Eternulo.
30:10 Ili diras al la antauxvidistoj:Ne antauxvidu; kaj al la profetoj:Ne profetu al ni la veron, parolu al ni flatajxojn, profetu al ni gajajxon;
30:11 flankigxu for de la vojo, deklinigxu de la irejo, forigu de antaux ni la Sanktulon de Izrael.
30:12 Tial tiele diras la Sanktulo de Izrael:CXar vi malsxatas tiun vorton kaj fidas maljustajxon kaj trompon kaj apogas vin sur cxi tio:
30:13 tial cxi tiu kulpo estos por vi kiel fendo, minacanta disfalon kaj montranta sin sur alta muro, kies falo estos subita, neatendita.
30:14 Kaj Li frakasos gxin, kiel oni frakasas argilan vazon, frakasos senindulge, tiel ke en gxiaj rompopecoj ne trovigxos vazopeco, por preni fajron de la fajrujo aux cxerpi akvon el akvujo.
30:15 CXar tiele diras la Sinjoro, la Eternulo, la Sanktulo de Izrael:Per pento kaj trankvileco vi savigxus, en kvieteco kaj fido estus via forto; sed vi ne volis.
30:16 Vi diris:Ne, ni forkuros sur cxevaloj; tial vi forkuros; kaj:Sur rapiduloj ni forrajdos; tial rapidaj estos viaj persekutantoj.
30:17 De la minaco de unu forkuros tuta milo, de la minaco de kvin vi cxiuj forkuros, gxis vi restos kiel signo sur la supro de monto kaj kiel flago sur monteto.
30:18 Tial la Eternulo atendos, antaux ol Li vin korfavoros, kaj tial Li levigxos, antaux ol Li vin kompatos; cxar la Eternulo estas Dio de jugxo;  felicxaj estas cxiuj, kiuj fidas Lin.
30:19 CXar, ho popolo de Cion, logxantoj de Jerusalem, vi ne plu ploros; Li korfavoros vin, kiam vi plorkrios; kiam Li auxdos vin, Li respondos al vi.
30:20 Kaj la Sinjoro donos al vi panon en la mizero kaj akvon en la premado;  kaj ne plu kasxigxos viaj instruantoj, kaj viaj okuloj vidos viajn instruantojn.
30:21 Kaj kiam vi deklinigxos cxu dekstren, cxu maldekstren, viaj oreloj auxdos vortojn diratajn malantaux vi:Jen estas la vojo, iru laux gxi.
30:22 Kaj vi rigardos kiel malpuran la argxentan tegon de viaj statuoj kaj la oran kovron de viaj idoloj; vi forjxetos ilin kiel malpurajxon, vi diros al ili:For!
30:23 Kaj Li donos pluvon al via semo, kiun vi semos sur la kampo, kaj panon,  produkton de la tero, kaj gxi estos sukoplena kaj grasa; sur vasta pasxtejo pasxtigxos tiam viaj brutoj.
30:24 Kaj la bovoj kaj junaj azenoj, kiuj prilaboros la teron, mangxos miksitan nutrajxon, sxutitan per kribrilo kaj sxovelilo.
30:25 Kaj sur cxiu alta monto kaj sur cxiu alta monteto estos riveroj,  torentoj da akvo, en la tago de la granda mortigado, kiam falos la turoj.
30:26 Kaj la lumo de la luno estos kiel la lumo de la suno, kaj la lumo de la suno estos sepoble pli granda, kiel la lumo de sep tagoj, en tiu tempo, kiam la Eternulo bandagxos la difektojn de Sia popolo kaj resanigos gxiajn vundojn.
30:27 Jen la nomo de la Eternulo venas de malproksime; Lia kolero flamas kaj estas pezega; Lia busxo estas plena de indigno, kaj Lia lango estas kiel fajro ekstermanta;
30:28 kaj Lia spiro estas kiel torento disversxigxinta, kiu atingas gxis la kolo, por trakribri la popolojn per kribrilo de pereo; kaj erariga brido estos sur la makzeloj de la popoloj.
30:29 Kantado estos cxe vi, kiel en la nokto de celebrado de festo; kaj kora gxojo, kiel cxe tiu, kiu iras kun fluto, por veni sur la monton de la Eternulo al la Roko de Izrael.
30:30 Kaj la Eternulo auxdigos Sian majestan vocxon, kaj la pezon de Sia brako Li vidigos en bolanta kolero kaj en flamo de ekstermanta fajro, en ventego kaj pluvego kaj sxtona hajlo.
30:31 CXar ektremos la Asiriano de la vocxo de la Eternulo, kiu frapos lin per la vergo.
30:32 Kaj penetranta estos cxiu ekbato per la bastono, kiun la Eternulo faligos sur lin kun tamburinoj kaj harpoj; kaj per bataloj senhaltaj Li batalos kontraux li.
30:33 CXar delonge estas preparita la bruligejo; gxi estas preta ankaux por la regxo, profundigita, vastigita; gxia lignaro enhavas multe da fajro kaj ligno; la blovo de la Eternulo ekbruligos gxin kiel torenton da sulfuro.
31:1 Ve al tiuj, kiuj iras Egiptujon, por sercxi helpon, kaj esperas je cxevaloj, kaj fidas cxarojn, cxar estas multe da ili, kaj rajdantojn, cxar ili estas fortaj; sed ili ne rigardas al la Sanktulo de Izrael kaj ne demandas la Eternulon.
31:2 Sed Li estas sagxa, kaj Li venigas malfelicxon, kaj Siajn vortojn Li ne reprenas; kaj Li levigxos kontraux la domo de la malpiuloj kaj kontraux la helpanto de malbonagantoj.
31:3 La Egiptoj estas ja homoj, ne Dio; kaj iliaj cxevaloj estas karno, ne spirito. Kiam la Eternulo etendos Sian manon, tiam falpusxigxos la helpanto kaj falos la helpato, kaj cxiuj kune pereos.
31:4 CXar tiele diris al mi la Eternulo:Kiel leono aux leonido blekegas super sia rabajxo, kaj, se ecx oni kunevokus kontraux gxin multon da pasxtistoj,  gxi ne timas ilian vocxon kaj ne humiligxas antaux ilia bruado, tiel la Eternulo Cebaot malsupreniros, por batali pro la monto Cion kaj pro gxia altajxo.
31:5 Kiel birdoj per siaj flugiloj, tiel la Eternulo Cebaot defendos Jerusalemon, defendos kaj savos, indulgos kaj liberigos.
31:6 Revenu al Tiu, de kiu tiel profunde defalis la filoj de Izrael.
31:7 CXar en tiu tago cxiu forjxetos siajn idolojn argxentajn kaj siajn idolojn orajn, kiujn viaj manoj faris al vi por peko.
31:8 Kaj la Asiriano falos de glavo ne vira, kaj glavo ne homa lin ekstermos;  kaj li forkuros de glavo, kaj liaj junuloj farigxos tributo.
31:9 Kaj lia forto forkuros pro timo, kaj liaj princoj ektremos antaux standardo, diras la Eternulo, kies fajro estas sur Cion kaj kies fajrejo estas en Jerusalem.
32:1 Jen kun justeco regos regxo, kaj princoj administros lauxlegxe.
32:2 Kaj cxiu estos kiel sxirmilo kontraux vento, kiel rifugxejo kontraux pluvego, kiel torentoj da akvo en la stepo, kiel ombro de peza roko en lando dezerta.
32:3 La okuloj de vidantoj ne estos fermitaj, kaj la oreloj de auxdantoj atentos.
32:4 Kaj la koro de senprudentuloj lernos scion, kaj la lango de balbutantoj parolos rapide kaj klare.
32:5 Oni ne plu nomos malnoblulon noblulo, kaj pri avarulo oni ne plu diros,  ke li estas bonfaranto.
32:6 CXar malnoblulo parolas malnoblajxon, kaj lia koro faras malbonagojn,  agante hipokrite kaj parolante pri la Eternulo malverajxon, senmangxigante la animon de malsatanto kaj forprenante trinkajxon de soifanto.
32:7 La iloj de malpiulo estas malbonaj; li havas intencojn malvirtajn, por pereigi malricxulojn per vortoj mensogaj, ecx kiam la senhavulo diras pravajxon.
32:8 Sed noblulo havas intencojn noblajn, kaj li restas en nobleco.
32:9 Virinoj senzorgaj, levigxu, auxskultu mian vocxon; filinoj ne pensantaj pri dangxero, atentu miajn vortojn.
32:10 Post tagoj kaj jaro vi ektremos, ho senzorgulinoj; cxar finita estos la vinberrikolto, ne plu estos enkolektado de fruktoj.
32:11 Maltrankviligxu, ho senzorgaj; ektremu, ne pensantaj pri dangxero;  senvestigu kaj nudigu vin kaj zonu la lumbojn.
32:12 Oni ploros pri la abundo, pri la cxarmaj kampoj, pri la fruktoricxaj vinbergxardenoj.
32:13 Sur la tero de mia popolo kreskos pikarbustoj kaj dornoj, ankaux sur cxiuj domoj de gajeco de la brua urbo.
32:14 CXar la palacoj estos forlasitaj, la bruo de la urbo malaperos, la fortikajxoj kaj turoj farigxos por cxiam anstatauxajxo de kavernoj, gxojloko por sovagxaj azenoj, pasxtigxejo por brutaroj;
32:15 gxis versxigxos sur nin spirito de supre kaj la dezerto farigxos fruktodona kampo kaj la fruktodona kampo estos rigardata kiel arbaro.
32:16 Kaj justeco eklogxos en la dezerto, kaj vero sidos sur la fruktodona kampo.
32:17 Kaj produkto de justeco estos paco, kaj akiro de justeco estos trankvileco kaj sendangxereco por cxiam.
32:18 Kaj mia popolo logxos en logxejo paca kaj en sidejoj sendangxeraj kaj en ripozejoj senzorgaj,
32:19 kaj dissxutigxos kiel hajlo sur la deklivoj de arbaro, kaj malsupre en la valo etendigxos la urbo.
32:20 Felicxaj estas vi, kiuj semas super cxiu akvo, kiuj lasas en libereco la piedojn de la bovo kaj de la azeno.
33:1 Ve al vi, kiu rabas kaj mem ne estas prirabita, kaj kiu perfidas kaj mem ne estas perfidita! Kiam vi finos la rabadon, vi mem estos prirabita; kiam vi cxesos perfidi, vi mem estos perfidita.
33:2 Ho Eternulo, korfavoru nin! je Vi ni esperas; estu ilia brako cxiumatene kaj nia savo en la tempo de mizero.
33:3 De la sono de tondro forkuris popoloj, de Via majesto diskuris gentoj.
33:4 Kaj kolektita estos via rabakiro, kiel kolektas vermoj; kaj oni kuros post gxi, kiel kuras akridoj.
33:5 La Eternulo altigxis, cxar Li logxas alte; Li plenigas Cionon per justeco kaj vero.
33:6 Sagxo kaj scio, forto de via savo, estos la garantiajxo de via estonteco; timo antaux la Eternulo estos lia trezoro.
33:7 Jen iliaj fortuloj plorkrias ekstere, la anoncantoj de paco ploras maldolcxe;
33:8 la vojoj senhomigxis, vojiranto jam ne pasas; li rompis la interligon,  malestimis la urbojn, ne sxatis la homojn.
33:9 Funebras, malgxojas la tero; hontigita estas Lebanon kaj velkas; SXaron farigxis kiel dezerto; Basxan kaj Karmel senfoliigxis.
33:10 Nun Mi starigxos, diras la Eternulo; nun Mi altigxos, nun Mi levigxos.
33:11 Vi, gravedaj per fojno, naskos pajlon; via spiro estos fajro, kiu vin ekstermos.
33:12 Kaj la popoloj estos kiel bruligita kalko, kiel dornoj dehakitaj ili forbrulos en fajro.
33:13 Auxskultu, malproksimuloj, kion Mi faris; kaj ekkonu, proksimuloj, Mian forton.
33:14 Ektimos la pekuloj sur Cion, tremo kaptos la hipokritulojn:Kiu el ni eltenos cxe la ekstermanta fajro? kiu el ni eltenos cxe la eterna ardego?
33:15 Kiu agas juste kaj parolas veron, abomenas profiton rabitan, forskuas siajn manojn, por ne preni subacxeton, sxtopas siajn orelojn, por ne auxskulti aferojn sangajn, kaj fermas siajn okulojn, por ne rigardi malbonon,
33:16 tiu logxos sur la altajxoj; fortikajxoj el rokoj estos lia defendo;  pano estos donita al li, akvon li havos konstante.
33:17 Viaj okuloj vidos la regxon en lia majesto, ili rigardos landon vastan.
33:18 Via koro rememoros la terurajxon:Kie estas la kalkulanto? kie estas la pesanto? kie estas la kontrolanto de la turoj?
33:19 La popolon arogantan vi ne vidos, la popolon kun lingvo malklara kaj nedistingebla, kun lingvo balbuta kaj nekomprenebla.
33:20 Rigardu Cionon, la urbon de niaj kunvenoj; viaj okuloj vidos Jerusalemon, logxlokon trankvilan, tendon ne forigotan; neniam estos eltirataj gxiaj stangoj, kaj neniu el gxiaj sxnuroj dissxirigxos.
33:21 CXar tie la forto de la Eternulo estos por ni anstataux riveroj,  largxaj lagoj; sxipo kun remiloj ne iros sur ili, kaj potenca sxipo ilin ne trapasos.
33:22 CXar la Eternulo estas nia jugxanto, la Eternulo estas nia legxdonanto,  la Eternulo estas nia regxo; Li helpos nin.
33:23 Viaj sxnuregoj malfortigxis; ili jam ne alfortikigas la maston, ne strecxas la velon. Tiam estos dividata la granda rabakiro; ecx lamuloj iros kapti rabajxon.
33:24 Kaj ne diros la logxanto:Mi estas malsana; al la popolo, kiu tie logxas, estas pardonita la kulpo.
34:1 Alproksimigxu, popoloj, por auxskulti; kaj atentu, ho gentoj; auxskultu la tero, kaj cxio, kio gxin plenigas, la mondo kaj cxiuj gxiaj produktoj.
34:2 CXar indignas la Eternulo kontraux cxiuj popoloj kaj flame koleras kontraux ilia tuta anaro; Li kondamnis ilin, eldonis ilin al bucxado.
34:3 Kaj iliaj mortigitoj estos disjxetitaj, kaj iliaj kadavroj eligos malbonodoron, kaj la montoj trapenetrigxos de ilia sango.
34:4 Kaj velkos la tuta estajxaro de la cxielo, kaj la cxielo kuneruligxos kiel skribrulajxo; kaj gxia tuta estajxaro defalos, kiel defalas folio de vinberbrancxo kaj velkintajxo de figarbo.
34:5 CXar Mia glavo ebriigxis en la cxielo; jen gxi malsupreniras sur Edomon kaj sur Mian kondamnitan popolon, por fari jugxon.
34:6 La glavo de la Eternulo estas plena de sango, grasigxis de sebo, de sango de sxafoj kaj kaproj, de sebo de sxafaj renoj; cxar bucxoferadon la Eternulo arangxos en Bocra kaj grandan bucxadon en la lando de Edom.
34:7 Kaj falos bubaloj kun ili, kaj bovoj junaj kun bovoj grasigitaj, kaj ilia tero estos saturita de sango, kaj ilia polvo estos grasigita de sebo.
34:8 CXar tio estas tago de vengxo de la Eternulo, jaro de repago pro la jugxafero de Cion.
34:9 Kaj liaj riveroj aliformigxos en pecxon kaj lia polvo en sulfuron, kaj lia tero farigxos brulanta pecxo.
34:10 Nek tage nek nokte gxi estingigxos, eterne levigxados gxia fumo; de generacio al generacio gxi restos dezerta, en eterneco neniu iros sur gxi.
34:11 Ekposedos gxin pelikano kaj botauxro, kaj gufo kaj korvo logxos sur gxi; kaj Li etendos super gxi rektosxnuron de ruinigo kaj vertikalon de detruo.
34:12 GXi ne havos potenculojn, kiuj povus tie proklami regnon, kaj cxiuj gxiaj princoj malaperos.
34:13 Kaj en gxiaj palacoj kreskos dornoj kaj urtikoj, kaj sur gxiaj fortikajxoj kreskos pikarbustoj; kaj gxi estos logxejo de sxakaloj, spaco por strutoj.
34:14 Kaj renkontigxos tie sovagxaj katoj kun sovagxaj hundoj, kaj virkaproj krios unu al alia; nur strigo tie nestos kaj trovos por si ripozejon.
34:15 Tie nestos saltanta serpento kaj metos ovojn kaj kovos kaj kolektos en sia ombro; tie milvoj kolektigxos unu al alia.
34:16 Sercxu en la libro de la Eternulo, kaj legu:ecx unu el ili ne mankos,  unu ne sentos foreston de alia; cxar Lia busxo tion ordonis kaj Lia spirito tion kolektas.
34:17 Kaj Li mem lotumis por ili, kaj Lia mano dividis por ili laux rektosxnuro; ili heredos tion por cxiam, de generacio al generacio ili logxos tie.
35:1 Ekgxojos la dezerto kaj la senakvejo, triumfos la stepo kaj ekfloros kiel lilio.
35:2 GXi forte ekfloros kaj triumfos, triumfos kaj kantos; la gloro de Lebanon estos donita al gxi, la beleco de Karmel kaj SXaron; ili vidos la gloron de la Eternulo, la majeston de nia Dio.
35:3 Fortigu la senfortigxintajn manojn, kaj fortikigu la sxanceligxantajn genuojn.
35:4 Diru al tiuj, kiuj estas senkuragxigitaj en la koro:Tenu vin forte, ne timu; jen estas via Dio! venos vengxo, repago de Dio; Li mem venos kaj helpos vin.
35:5 Tiam malkovrigxos la okuloj de la blinduloj, kaj la oreloj de la surduloj malfermigxos.
35:6 Tiam la lamulo eksaltos kiel cervo, kaj la lango de la mutulo ekkantos;  cxar en la dezerto elfendigxos akvo kaj en la stepo riveroj.
35:7 Kaj la fantoma lago farigxos reala, kaj la tero senakva farigxos fonto de akvo; la logxloko de sxakaloj farigxos loko por kano kaj junko.
35:8 Kaj estos tie irejo kaj vojo, kaj gxi estos nomata Vojo Sankta;  malpurulo ne iros sur gxi, cxar nur al ili gxi apartenas; irante sur tiu vojo, ecx malsagxuloj ne eraros.
35:9 Ne estos tie leono, kaj rabobesto ne aperos sur gxi, ne trovigxos tie;  iros nur savitoj.
35:10 Kaj la elacxetitoj de la Eternulo revenos kaj iros sur Cionon kun kantado, kaj gxojo eterna estos super ilia kapo; gxojon kaj gajecon ili atingos, kaj forflugos afliktoj kaj gxemado.
36:1 Tio estis en la dek-kvara jaro de la regxo HXizkija, eliris Sanhxerib,  regxo de Asirio, kontraux cxiujn fortikigitajn urbojn de Judujo, kaj venkoprenis ilin.
36:2 Kaj la regxo de Asirio sendis Rabsxaken el Lahxisx en Jerusalemon al la regxo HXizkija kun granda militistaro; kaj li starigxis cxe la akvotubo de la supra lageto, cxe la vojo de la kampo de fulistoj.
36:3 Kaj eliris al li Eljakim, filo de HXilkija, la palacestro, kaj SXebna,  la skribisto, kaj Joahx, filo de Asaf, la kronikisto.
36:4 Kaj Rabsxake diris al ili:Diru al HXizkija:Tiele diras la granda regxo,  la regxo de Asirio:Kio estas la fido, kiun vi fidas?
36:5 Mi opinias, ke tio estas nur busxa babilado; por milito oni bezonas konsilon kaj forton. Nun kiun vi fidas, ke vi ribelis kontraux mi?
36:6 Jen vi fidas la apogon de Egiptujo, tiu kano rompita, kiu, se iu sin apogas sur gxi, eniras en lian manon kaj trapikas gxin. Tia estas Faraono,  regxo de Egiptujo, por cxiuj, kiuj fidas lin.
36:7 Eble vi diros al mi:La Eternulon, nian Dion, ni fidas? Sed Li estas ja Tiu, kies altajxojn kaj altarojn HXizkija forigis, dirante al Judujo kaj Jerusalem:Antaux cxi tiu altaro adorklinigxu.
36:8 Nun provu konkuri kun mia sinjoro, la regxo de Asirio; mi donos al vi du mil cxevalojn-cxu vi povas trovi rajdantojn por ili?
36:9 Kiel vi povas forigi estron, unu el la plej malgrandaj servantoj de mia sinjoro, kaj fidi Egiptujon pro la cxaroj kaj rajdistoj?
36:10 Cetere, cxu sen la volo de la Eternulo mi iris kontraux cxi tiun landon, por ruinigi gxin? La Eternulo diris al mi:Iru kontraux cxi tiun landon kaj ruinigu gxin.
36:11 Tiam Eljakim kaj SXebna kaj Joahx diris al Rabsxake:Volu paroli al viaj sklavoj en la lingvo Siria, cxar ni komprenas; sed ne parolu al ni Jude antaux la oreloj de la popolo, kiu estas sur la murego.
36:12 Sed Rabsxake diris:CXu al via sinjoro kaj al vi sendis min mia sinjoro,  por diri tiujn vortojn? cxu ne al la homoj, kiuj sidas sur la murego, por mangxi sian ekskrementon kaj trinki sian urinon kune kun vi?
36:13 Kaj Rabsxxake starigxis, kaj ekkriis per lauxta vocxo Jude,  dirante:Auxskultu la vortojn de la granda regxo, la regxo de Asirio.
36:14 Tiele diras la regxo:HXizkija ne forlogu vin; cxar li ne povos savi vin.
36:15 Kaj HXizkija ne fidigu vin per la Eternulo, dirante:La Eternulo certe nin savos, cxi tiu urbo ne estos transdonita en la manojn de la regxo de Asirio.
36:16 Ne auxskultu HXizkijan; cxar tiele diras la regxo de Asirio:Faru kun mi pacon kaj eliru al mi, kaj mangxu cxiu el sia vinbergxardeno kaj cxiu de sia figarbo kaj trinku cxiu la akvon de sia puto;
36:17 gxis mi venos kaj prenos vin en landon similan al via lando, en landon de greno kaj mosto, en landon de pano kaj vinbergxardenoj.
36:18 HXizkija ne forlogu vin per la vortoj:La Eternulo nin savos. CXu la dioj de la nacioj savis cxiu sian landon el la manoj de la regxo de Asirio?
36:19 Kie estas la dioj de HXamat kaj Arpad? kie estas la dioj de Sefarvaim?  kaj cxu ili savis Samarion el miaj manoj?
36:20 Kiu el cxiuj dioj de tiuj landoj savis sian landon el miaj manoj, ke la Eternulo savu Jerusalemon el miaj manoj?
36:21 Kaj ili silentis kaj nenion respondis al li; cxar estis ordono de la regxo:Ne respondu al li.
36:22 Kaj Eljakim, filo de HXilkija, la palacestro, kaj SXebna, la skribisto,  kaj Joahx, filo de Asaf, la kronikisto, venis al HXizkija en dissxiritaj vestoj, kaj raportis al li la vortojn de Rabsxake.
37:1 Kiam la regxo HXizkija tion auxdis, li dissxiris siajn vestojn kaj cxirkauxkovris sin per sako, kaj iris en la domon de la Eternulo.
37:2 Kaj li sendis Eljakimon, la palacestron, kaj SXebnan, la skribiston, kaj la plejagxulojn de la pastroj, cxirkauxkovritajn per sakoj, al la profeto Jesaja, filo de Amoc.
37:3 Kaj ili diris al li:Tiele diras HXizkija:CXi tiu tago estas tago de malfelicxo, de puno, kaj de malhonoro; cxar infanoj atingis la aperturon de la utero, sed forestas forto por naski.
37:4 Eble auxdos la Eternulo, via Dio, la vortojn de Rabsxake, kiun sendis la regxo de Asirio, lia sinjoro, por blasfemi la vivantan Dion, kaj insulti per la vortoj, kiujn auxdis la Eternulo, via Dio. Levu do pregxon por la restintoj, kiuj ankoraux ekzistas.
37:5 Kaj la servantoj de la regxo HXizkija venis al Jesaja.
37:6 Kaj Jesaja diris al ili:Tiele parolu al via sinjoro:Tiele diras la Eternulo:Ne timu la vortojn, kiujn vi auxdis kaj per kiuj blasfemis Min la servantoj de la regxo de Asirio.
37:7 Jen Mi metos en lin spiriton, ke, auxdinte sciigon, li reiros en sian landon; kaj Mi faligos lin per glavo en lia lando.
37:8 Kaj Rabsxake revenis, kaj trovis la regxon de Asirio militanta kontraux Libna; cxar li auxdis, ke li foriris de Lahxisx.
37:9 Kaj venis sciigo pri Tirhaka, regxo de Etiopujo, nome:Li eliris, por militi kontraux vi. Kiam li tion auxdis, li sendis senditojn al HXizkija kun la sekvanta komisio:
37:10 Tiele diru al HXizkija, regxo de Judujo:Ne forlogu vin via Dio, kiun vi fidas, dirante:Jerusalem ne estos transdonita en la manojn de la regxo de Asirio.
37:11 Vi auxdis ja, kion faris la regxoj de Asirio al cxiuj landoj,  ruiniginte ilin; cxu vi do savigxos?
37:12 CXu ilin savis la dioj de la nacioj, kiujn ekstermis miaj patroj, la naciojn de Gozan kaj HXaran kaj Recef kaj la filojn de Eden en Telasar?
37:13 Kie estas la regxo de HXamat kaj la regxo de Arpad kaj la regxo de la urbo Sefarvaim, de Hena kaj Iva?
37:14 HXizkija prenis la leteron el la manoj de la senditoj kaj legis gxin,  kaj li iris en la domon de la Eternulo, kaj HXizkija disvolvis gxin antaux la Eternulo.
37:15 Kaj HXizkija ekpregxis al la Eternulo, dirante:
37:16 Ho Eternulo Cebaot, Dio de Izrael, sidanta sur la keruboj! Vi estas la sola Dio super cxiuj regnoj de la tero, Vi kreis la cxielon kaj la teron;
37:17 klinu, ho Eternulo, Vian orelon, kaj auxskultu; malfermu, ho Eternulo,  Viajn okulojn, kaj rigardu; kaj auxdu cxiujn vortojn de Sanhxerib, kiujn li sendis, por insulti la Dion vivantan.
37:18 Estas vero, ho Eternulo, la regxoj de Asirio ruinigis cxiujn regnojn kaj ilian teron,
37:19 kaj jxetis iliajn diojn en fajron; cxar tio estis ne dioj, sed faritajxoj de homaj manoj, ligno kaj sxtono, ili ekstermis ilin.
37:20 Sed nun, ho Eternulo, nia Dio, savu nin kontraux liaj manoj, por ke cxiuj regnoj de la tero eksciu, ke Vi, ho Eternulo, estas sola.
37:21 Kaj Jesaja, filo de Amoc, sendis al HXizkija, por diri:Tiele diras la Eternulo, Dio de Izrael:Koncerne tion, kion vi pregxis al Mi pri Sanhxerib,  regxo de Asirio,
37:22 jen estas tio, kion diris pri li la Eternulo:Malestimas vin, mokas vin la virga filino de Cion, balancas post vi la kapon la filino de Jerusalem.
37:23 Kiun vi blasfemis kaj insultis? kaj kontraux kiun vi lauxtigis vocxon kaj alte levis viajn okulojn? Kontraux la Sanktulon de Izrael!
37:24 Per viaj servantoj vi blasfemis la Sinjoron, kaj vi diris:Kun mia multo da cxaroj mi supreniris sur la supron de montoj, sur la randon de Lebanon,  kaj mi dehakis gxiajn altajn cedrojn, gxiajn plej bonajn cipresojn, kaj mi atingis gxian plej altan pinton, gxian gxardensimilan arbaron.
37:25 Mi fosis kaj trinkis akvon, kaj mi sekigos per la plandoj de miaj piedoj cxiujn riverojn de Egiptujo.
37:26 CXu vi ne auxdis, ke Mi jam de longe tion decidis, de tempo antikva tion destinis? nun Mi tion plenumis, ke la fortikigitaj urboj farigxis amaso da ruinsxtonoj.
37:27 Kaj iliaj logxantoj senfortigitaj ektremis kaj kovrigxis per honto; ili farigxis kiel herbo de kampo, kiel malgrava verdajxo, kiel musko sur tegmentoj, kaj kiel sunbruligita greno antaux la spikigxo.
37:28 Sed vian sidon kaj vian eliron kaj vian venon Mi scias, ankaux vian koleron kontraux Mi.
37:29 Pro tio, ke vi koleris kontraux Mi kaj via aroganteco venis al Miaj oreloj, Mi metos Mian ringon en viajn nazotruojn kaj Mian busxbridajxon en vian busxon, kaj Mi reirigos vin per la sama vojo, per kiu vi venis.
37:30 Kaj jen estas por vi la pruvosigno:vi mangxos en cxi tiu jaro grenon memsemigxintan, en la dua jaro grenon sovagxan, sed en la tria jaro vi semos kaj rikoltos kaj plantos vinbergxardenojn kaj mangxos iliajn fruktojn.
37:31 Kaj la restajxo de la domo de Jehuda denove enradikigxos malsupre kaj donos fruktojn supre.
37:32 CXar el Jerusalem devenos restajxo, kaj savitajxo de la monto Cion; la fervoro de la Eternulo Cebaot tion faros.
37:33 Tial tiele diras la Eternulo pri la regxo de Asirio:Li ne eniros en cxi tiun urbon kaj ne jxetos tien sagon kaj ne aliros al gxi kun sxildo kaj ne sxutos kontraux gxi remparon.
37:34 Per la sama vojo, per kiu li venis, li reiros, kaj en cxi tiun urbon li ne eniros, diras la Eternulo.
37:35 Mi defendos cxi tiun urbon, por savi gxin pro Mi kaj pro Mia servanto David.
37:36 Kaj eliris angxelo de la Eternulo kaj frapis en la tendaro de la Asirianoj cent okdek kvin mil. Kiam oni levigxis matene, oni ekvidis, ke ili cxiuj estas kadavroj senvivaj.
37:37 Kaj Sanhxerib, la regxo de Asirio, elmovigxis kaj iris kaj rehejmigxis kaj restis en Nineve.
37:38 Kaj kiam li adorklinigxis en la domo de sia dio Nisrohx, liaj filoj Adramelehx kaj SXarecer mortigis lin per glavo, kaj mem ili forkuris en la landon Araratan. Kaj ekregxis anstataux li lia filo Esar-HXadon.
38:1 En tiu tempo HXizkija morte malsanigxis; kaj venis al li la profeto Jesaja, filo de Amoc, kaj diris al li:Tiele diras la Eternulo:Faru testamenton pri via domo, cxar vi mortos kaj ne vivos.
38:2 Tiam HXizkija turnis sian vizagxon al la muro, kaj ekpregxis al la Eternulo,
38:3 kaj diris:Mi petas, ho Eternulo, rememoru, ke mi iradis antaux Vi kun vero kaj koro fidela, kaj mi faradis tion, kio placxas al Vi. Kaj HXizkija lauxte ekploris.
38:4 Tiam aperis la vorto de la Eternulo al Jesaja jene:
38:5 Iru, kaj diru al HXizkija:Tiele diras la Eternulo, Dio de via patro David:Mi auxdis vian pregxon, Mi vidis viajn larmojn; jen Mi aldonos al via vivo dek kvin jarojn.
38:6 Kaj kontraux la mano de la regxo de Asirio Mi savos vin kaj cxi tiun urbon, kaj Mi defendos cxi tiun urbon.
38:7 Kaj jen estas por vi la pruvosigno de la Eternulo, ke la Eternulo plenumos tion, kion Li diris:
38:8 jen la hormontran ombron, kiu malsuprigxis sur la suna hormontrilo de Ahxaz, Mi retiros malantauxen je dek gradoj. Kaj la suno retirigxis je dek gradoj laux la gradaro, laux kiu gxi malsuprigxis.
38:9 Jen estas la skribo de HXizkija, regxo de Judujo, kiam li malsanigxis kaj eliris viva el sia malsano:
38:10 Mi pensis, ke en la mezo de mia vivo mi malsupreniros en la pordegon de SXeol,   Ke mi estos senigita je la resto de miaj jaroj;
38:11 Mi pensis, ke mi ne plu vidos Dion, la Eternulon, sur la tero de la vivantoj,   Ke mi ne plu rigardos homon inter la logxantoj de la vantejo;
38:12 Ke mia estado demovigxas, kaj forportigxas de mi kiel tendo de pasxtisto;   Ke mi finteksis mian vivon kiel teksisto, kaj Li detrancxos min de la teksbazo;   Ke antaux ol la tago cedos al la nokto, Vi faros al mi finon.
38:13 Mi atendis gxis mateno, ke simile al leono Li frakasos cxiujn miajn ostojn,   Ke antaux ol la tago cedos al la nokto, Vi faros al mi finon.
38:14 Kiel hirundo plendanta mi plorpepis, mi gxemis kiel kolombo;   Miaj okuloj estis direktitaj malsupren:   Ho Eternulo, mi suferas, protektu min!
38:15 Kion mi diru? Li promesis ja al mi, kaj Li faris.   Nun mi pasigos cxiujn miajn jarojn, memorante la premitecon de mia animo.
38:16 Ho Sinjoro, per tio vivas la homoj,   Kaj en cxio cxi tio estas la vivo de mia spirito:   Vi resanigis min, kaj konservis al mi la vivon.
38:17 Jen en bonon aliformigxis mia sufero;   Vi ame eltiris mian animon el pereo,   CXar Vi jxetis malantaux Vin cxiujn miajn pekojn.
38:18 CXar ne SXeol Vin gloros, ne la morto Vin lauxdos;   La irantaj en la terinternon ne esperos Vian verecon.
38:19 La vivanto, nur la vivanto Vin gloros, kiel mi hodiaux;   Patro al la filoj konigos Vian verecon.
38:20 La Eternulo min helpas;   Kaj miajn kantojn ni kantados  Dum nia tuta vivo en la domo de la Eternulo.
38:21 Kaj Jesaja diris:Oni alportu dispremitan figon kaj metu sur la sxvelajxon, kaj li estos sanigita.
38:22 Kaj HXizkija diris:Kia estas la signo, ke mi iros en la domon de la Eternulo?
39:1 En tiu tempo Merodahx-Baladan, filo de Baladan, regxo de Babel, sendis leteron kaj donacojn al HXizkija; cxar li auxdis, ke li estis malsana kaj resanigxis.
39:2 Kaj HXizkija gxojis pri ili, kaj montris al ili sian trezorejon, la argxenton kaj la oron kaj la aromajxojn kaj la karan oleon kaj sian tutan armilejon, kaj cxion, kio trovigxis en liaj trezorejoj; estis nenio, kion HXizkija ne montrus al ili en sia domo kaj en sia tuta posedajxo.
39:3 Kaj venis la profeto Jesaja al la regxo HXizkija, kaj diris al li:Kion parolis tiuj homoj? kaj de kie ili venis al vi? Kaj HXizkija diris:El lando malproksima ili venis al mi, el Babel.
39:4 Kaj li diris:Kion ili vidis en via domo? Kaj HXizkija respondis:CXion,  kio estas en mia domo, ili vidis; estis nenio, kion mi ne montrus al ili en miaj trezorejoj.
39:5 Tiam Jesaja diris al HXizkija:Auxskultu la diron de la Eternulo Cebaot:
39:6 Jen venos tagoj, kaj cxio, kio estas en via domo kaj kion kolektis viaj patroj gxis la nuna tago, estos forportata en Babelon; nenio restos, diras la Eternulo.
39:7 Kaj el viaj filoj, kiuj devenos de vi, kiujn vi naskigos, oni prenos;  kaj ili estos korteganoj en la palaco de la regxo de Babel.
39:8 Kaj HXizkija diris al Jesaja:Bona estas la vorto de la Eternulo, kiun vi diris. Kaj li diris plue:Estu nur paco kaj vero en mia tempo.
40:1 Konsolu, konsolu Mian popolon, diras via Dio.
40:2 Parolu al la koro de Jerusalem, kaj voku al gxi, ke finigxis la tempo de gxia batalado, ke pardonita estas gxia kulpo, ke gxi ricevis el la mano de la Eternulo duoble pro cxiuj siaj pekoj.
40:3 Sonas vocxo de krianto:Pretigu en la dezerto la vojon de la Eternulo,  rektigu en la stepo irejon por nia Dio.
40:4 CXiu valo levigxu, kaj cxiu monto kaj monteto malaltigxu, kaj la malebenajxo farigxu ebenajxo, kaj la montaro farigxu valo.
40:5 Kaj aperos la majesto de la Eternulo; kaj cxiu karno kune vidos, ke la busxo de la Eternulo parolis.
40:6 Vocxo diras:Proklamu! sed li diras:Kion mi proklamu? CXiu karno estas herbo, kaj cxiu gxia cxarmo estas kiel kampa floreto.
40:7 Sekigxas herbo, velkas floreto, kiam la spiro de la Eternulo blovetas sur gxin; vere, la popolo estas herbo.
40:8 Sekigxas herbo, velkas floreto; sed la vorto de nia Dio restas eterne.
40:9 Sur altan monton supreniru, ho predikantino de Cion; lauxtigu potence vian vocxon, ho predikantino de Jerusalem, lauxtigu, ne timu; diru al la urboj de Judujo:Jen estas via Dio!
40:10 Jen la Sinjoro, la Eternulo, venas kun potenco, kaj Lia brako regas;  jen Lia rekompenco estas kun Li, kaj Lia repago antaux Li.
40:11 Kiel pasxtisto Li pasxtos Sian sxafaron, per Sia brako Li kolektos la sxafidojn kaj portos ilin sur Sia brusto; la sucxigantinojn Li kondukos.
40:12 Kiu mezuris per sia mankavo la akvon kaj difinis la cxielon per la manlargxo kaj metis en mezurilon la polvon de la tero kaj pesis per pesilo la montojn kaj la montetojn per pesiltaso?
40:13 Kiu gvidis la spiriton de la Eternulo, kaj kiu donis al Li sian konsilon?
40:14 De kiu Li petis konsilon, ke tiu komprenigu Lin kaj instruu Lin pri la vojo de justeco kaj instruu al Li scion kaj konigu al Li la vojon de sagxeco?
40:15 Jen la popoloj estas kiel guto el sitelo kaj kalkulataj kiel polvero sur pesiltaso; jen Li dissxutas la insulojn, kiel polveretojn.
40:16 Lebanon ne suficxus por fajro, kaj gxia bestaro ne suficxus por bruloferoj.
40:17 CXiuj nacioj estas antaux Li kiel nenio, estas rigardataj de Li kiel nulo kaj senvalorajxo.
40:18 Kun kiu vi komparos Dion? kaj kian similajxon vi kontrauxstarigos al Li?
40:19 CXu idolon, kiun fandis artisto kaj kiun orajxisto kovras per oro kaj ornamas per argxentaj cxenoj?
40:20 Kiu estas tro malricxa por la oferdono, tiu elektas lignon ne putrantan, sercxas kompetentan skulptiston, por fari idolon fortikan.
40:21 CXu vi ne scias? cxu vi ne auxdis? cxu ne estis dirite al vi antauxlonge? cxu vi ne komprenas detempe de la fondado de la tero?
40:22 Li sidas super la rondo de la tero, kaj gxiaj logxantoj estas kiel lokustoj; Li etendas la cxielon kiel maldikan teksajxon kaj distiras gxin kiel tendon por logxado;
40:23 Li faras la princojn neniajxo, la jugxistojn de la tero Li faras neekzistajxo,
40:24 kvazaux ili ne estus plantitaj, kvazaux ili ne estus semitaj, kvazaux ilia trunko ne havus radikon en la tero:apenaux Li blovetis sur ilin, ili velkis, kaj la ventego forportas ilin kiel pajlerojn.
40:25 Kaj al kiu do vi volas egaligi Min, ke Mi estu simila al li? diras la Sanktulo.
40:26 Levu alten viajn okulojn, kaj rigardu, kiu kreis tion? Li, kiu elkondukas iliajn tacxmentojn laux kalkulo, kiu ilin cxiujn vokas laux la nomo; antaux la Plejpotenculo kaj Plejfortulo neniu kasxigxos.
40:27 Kial vi parolas, ho Jakob, kaj diras, ho Izrael:Mia vojo estas kasxita antaux la Eternulo, kaj mia afero ne atingas Dion?
40:28 CXu vi ne scias, cxu vi ne auxdis, ke la Eternulo estas Dio eterna, la Kreinto de la finoj de la tero? Li ne lacigxas kaj ne senfortigxas; Lia sagxeco estas neesplorebla.
40:29 Li donas forton al la laculo, kaj al la senfortulo Li plifortigas la povon.
40:30 Knaboj senfortigxas kaj lacigxas, junuloj ofte falas;
40:31 sed tiuj, kiuj fidas la Eternulon, ricevas novan forton, ili levas la flugilojn kiel agloj, ili kuras kaj ne lacigxas, ili iras kaj ne senfortigxas.
41:1 Silentu antaux Mi, ho insuloj, kaj la popoloj refortigxu; ili alproksimigxu kaj parolu; ni kune iru al jugxo.
41:2 Kiu vekis el la oriento la justulon, vokis lin, ke li iru? Li transdonis al li naciojn kaj detronigis regxojn, transdonis kiel polvon al lia glavo,  kiel disflugantajn pajlerojn al lia pafarko.
41:3 Li persekutas ilin, transiras en paco la vojon, sur kiu liaj piedoj ne haltas.
41:4 Kiu tion faris kaj estigis? kiu vokis la generaciojn de la komenco? Mi,  la Eternulo, la unua, kaj kun la lastaj Mi estas la sama.
41:5 Vidis tion la insuloj kaj ektimis; la finoj de la tero ektremis; ili alproksimigxis kaj alvenis.
41:6 CXiu helpas sian proksimulon, kaj diras al sia frato:Estu kuragxa!
41:7 Kaj la skulptisto kuragxigas la fandiston, la ladfaristo la forgxiston,  kaj li diras:La kunigxo estas bona; kaj li fortikigas tion per najloj, ke gxi ne sxanceligxu.
41:8 Sed vi, ho Mia servanto Izrael, ho Jakob, kiun Mi elektis, ho idaro de Abraham, Mia amato,
41:9 vi, kiun Mi prenis de la finoj de la tero kaj vokis de gxiaj randoj, kaj al kiu Mi diris:Vi estas Mia servanto, Mi vin elektis kaj ne forpusxis-
41:10 ne timu, cxar Mi estas kun vi; ne maltrankviligxu, cxar Mi estas via Dio; Mi vin fortigos, Mi vin helpos, Mi vin subtenos per Mia justa dekstra mano.
41:11 Jen hontigxos kaj malhonorigxos cxiuj, kiuj koleras kontraux vi; viaj kontrauxuloj farigxos neniajxo kaj pereos.
41:12 Vi sercxos ilin, sed vi ilin ne trovos, la homojn, kiuj kverelas kontraux vi; la homoj, kiuj batalas kontraux vi, farigxos neniajxo kaj neekzistajxo.
41:13 CXar Mi, la Eternulo, via Dio, fortigas vian dekstran manon, dirante al vi:Ne timu, Mi vin helpos.
41:14 Ne timu, vermo Jakob, malmultulo Izrael! Mi vin helpos, diras la Eternulo; kaj via Liberiganto estas la Sanktulo de Izrael.
41:15 Jen Mi faros vin drasxilo akra, nova, dentohava; vi drasxos montojn kaj disfrotos, kaj montetojn vi faros kiel grenventumajxo.
41:16 Vi disjxetos ilin, kaj la vento ilin disportos, kaj la ventego ilin disblovos; sed vi gxojos en la Eternulo, vi havos gloron en la Sanktulo de Izrael.
41:17 La malricxuloj kaj senhavuloj sercxas akvon, sed gxi ne trovigxas; ilia lango sekigxas de soifo. Mi, la Eternulo, auxskultos ilin; Mi, la Dio de Izrael, ne forlasos ilin.
41:18 Sur nudaj montetoj Mi malfermos riverojn kaj meze de valoj fontojn,  dezerton Mi faros lago da akvo kaj sensukan teron fontoj de akvo.
41:19 En dezerto Mi aperigos cedron, akacion, mirton, kaj olivarbon; Mi starigos en stepo cipreson, abion, kaj bukson kune;
41:20 por ke cxiuj vidu kaj eksciu kaj rimarku kaj komprenu, ke la mano de la Eternulo tion faris kaj la Sanktulo de Izrael tion kreis.
41:21 Prezentu vian jugxaferon, diras la Eternulo; antauxmetu viajn argumentojn, diras la Regxo de Jakob.
41:22 Ili alvenu, kaj diru al ni, kio farigxos; diru al ni, kion signifas tio, kio estis en la komenco, tiam ni pripensos kaj ekscios la finon; aux sciigu al ni tion, kio estos.
41:23 Diru al ni tion, kio venos poste, por ke ni eksciu, ke vi estas dioj;  cxu vi faros bonon, cxu malbonon, ni miros kaj vidos kune.
41:24 Sed jen vi estas neniajxo, kaj via agado estas neniajxo; abomenindajxon oni elektas en vi.
41:25 Iun Mi vekis el nordo, kaj li venis; de la levigxejo de la suno li proklamas Mian nomon; li pasxas sur potenculoj kiel sur koto, kaj kiel potfaristo piedpremas argilon.
41:26 Kiu tion diris antauxe, por ke ni sciu? kaj antauxlonge, por ke ni diru:Li estas prava? Sed neniu diris, kaj neniu sciigis, kaj neniu auxdis viajn vortojn.
41:27 Mi la unua diris al Cion:Jen ili estas; kaj al Jerusalem Mi donis sciiganton.
41:28 Mi rigardis, kaj neniu estis; inter ili estis neniu konsilanto, ke Mi povu demandi kaj ili respondu.
41:29 Jen ili cxiuj estas vantajxo, neniajxo estas ilia faro, vento kaj senenhavajxo estas iliaj fanditaj idoloj.
42:1 Jen estas Mia servanto, kiun Mi apogas, Mia elektito, kiun favoras Mia animo. Mi metis Mian spiriton sur lin; li disportos justecon al la nacioj.
42:2 Li ne krios nek bruos, kaj ne auxdigos sur la stratoj sian vocxon.
42:3 Kanon rompetitan li ne rompos, kaj mecxon senfajrigxantan li ne estingos. Laux la vero li faros jugxon.
42:4 Li ne lacigxos nek fleksigxos, gxis li starigos sur la tero justecon;  kaj lian instruon atendas la insuloj.
42:5 Tiele diras Dio, la Eternulo, kiu kreis la cxielon kaj etendis gxin, kiu disvastigis la teron kaj gxiajn produktojn, kiu donis animon sur gxiaj logxantoj, kaj spiriton al tiuj, kiuj iras sur gxi:
42:6 Mi, la Eternulo, alvokis vin por la vero, kaj Mi prenos vin je la mano kaj gardos vin, kaj faros vin interligo por la popolo, lumo por la nacioj,
42:7 por malfermi okulojn blindajn, por elkonduki el malliberejo malliberulojn, el domo sxlosita sidantajn en mallumo.
42:8 Mi estas la Eternulo, tia estas Mia nomo; kaj Mian honoron Mi ne donos al alia, nek Mian gloron al idoloj.
42:9 Kio antauxlonge estis profetita, jen gxi plenumigxis, kaj novajn aferojn Mi anoncas; antaux ol ili elkreskos, Mi anoncos al vi.
42:10 Kantu al la Eternulo kanton novan, Lian gloron de la rando de la tero,  vi, kiuj sxipveturas sur la maro, kaj cxio, kio gxin plenigas, insuloj kaj iliaj logxantoj.
42:11 Lauxtigu vian vocxon, ho dezerto kaj gxiaj urboj, la vilagxoj, en kiuj logxas Kedar; gxojkriu la logxantoj de Sela, de la supro de montoj ili voku.
42:12 Ili donu honoron al la Eternulo, kaj Lian gloron ili proklamu sur la insuloj.
42:13 La Eternulo eliros kiel heroo, kiel homo de milito Li vekos fervoron,  Li vokos kaj auxdigos militan krion, Li montros Sian potencon sur Siaj malamikoj.
42:14 Longe Mi silentis, estis kvieta, kaj detenis Min; nun Mi krios kiel naskantino, Mi neniigos kaj englutos cxion.
42:15 Mi dezertigos montojn kaj montetojn, kaj ilian tutan verdajxon Mi elsekigos; Mi faros la riverojn insuloj, kaj la lagojn Mi elsekigos.
42:16 Mi kondukos la blindulojn laux vojo, kiun ili ne konas, laux irejoj por ili ne konataj Mi irigos ilin; la mallumon antaux ili Mi faros lumo, kaj la vojojn kurbajn rektaj. Tiajn aferojn Mi faros por ili, kaj Mi ilin ne forlasos.
42:17 Retiros sin malantauxen, kovrigxos per honto tiuj, kiuj fidas idolojn,  kaj kiuj diras al fanditajxoj:Vi estas niaj dioj.
42:18 Auxskultu, ho surduloj; kaj vi, blinduloj, rigardu, por ke vi vidu.
42:19 Sed kiu estas tiel blinda, kiel Mia servanto, kaj surda, kiel la sendato, kiun Mi sendas? kiu estas tiel blinda, kiel Mia elacxetito, kaj blinda, kiel la servanto de la Eternulo?
42:20 Vi vidis multe, sed vi ne konservis; viaj oreloj estas malfermitaj, sed ne auxdas.
42:21 La Eternulo deziris pro Sia justeco, ke Li faru la legxon granda kaj glora.
42:22 Sed tio estas popolo prirabita kaj senhavigita; ili cxiuj estas ligitaj en kavernoj kaj kasxitaj en malliberejoj; ili farigxis rabakiro, kaj neniu ilin savas, kaptitajxo, kaj neniu diras:Redonu.
42:23 Kiu el vi atentos cxi tion, komprenos kaj auxskultos por la tempo estonta?
42:24 Kiu fordonis Jakobon por ruinigo kaj Izraelon al la rabistoj? cxu ne la Eternulo, kontraux kiu ni pekis, ne volis iri laux Liaj vojoj kaj ne auxskultis Lian instruon?
42:25 Kaj Li elversxis sur lin la ardon de Sia kolero kaj la potencon de la milito; kaj Li faris brulon cxirkauxe de li, sed li ne komprenis; Li jxetis flamojn sur lin, sed li ne prenis tion al sia koro.
43:1 Sed nun tiele diras la Eternulo, kiu vin kreis, ho Jakob, kaj kiu vin estigis, ho Izrael:Ne timu, cxar Mi vin savos; Mi vokos vin laux via nomo, vi estas Mia.
43:2 Kiam vi transiros akvon, Mi estos kun vi, kaj trans riverojn, ili vin ne dronigos; kiam vi iros en fajron, vi ne brulvundigxos, kaj flamo vin ne bruligos.
43:3 CXar Mi estas la Eternulo, via Dio, la Sanktulo de Izrael, via Savanto;  Egiptujon Mi donos kiel vian elacxeton, Etiopujon kaj Seban anstataux vi.
43:4 CXar vi estas kara en Miaj okuloj, vi estis honorita kaj Mi vin amas;  tial Mi fordonos aliajn homojn anstataux vi kaj gentojn anstataux via animo.
43:5 Ne timu, cxar Mi estas kun vi; de la oriento Mi venigos vian idaron, kaj de la okcidento Mi vin kolektos.
43:6 Mi diros al la nordo:Redonu! kaj al la sudo:Ne retenu! venigu Miajn filojn de malproksime kaj Miajn filinojn de la randoj de la tero,
43:7 cxiun, kiu estas nomata per Mia nomo kaj kiun Mi kreis por Mia gloro,  faris, kaj estigis.
43:8 Elirigu la popolon blindan, kiu tamen havas okulojn, kaj la surdulojn,  kiuj tamen havas orelojn.
43:9 CXiuj nacioj kolektigxu kune, kaj la popoloj kunvenu; kiu el ili tion antauxdirus aux anoncus al ni antauxlonge? ili starigu siajn atestantojn kaj pravigu sin, por ke oni auxdu, kaj diru:Estas vero!
43:10 Vi estas Miaj atestantoj, diras la Eternulo, kaj Mia servanto, kiun Mi elektis; por ke vi sciu kaj kredu al Mi, kaj komprenu, ke tio estas Mi;  antaux Mi estis kreita nenia Dio, kaj post Mi ne ekzistos.
43:11 Mi, Mi estas la Eternulo; kaj krom Mi ekzistas nenia savanto.
43:12 Mi promesis kaj savis kaj anoncis; kaj ne estis inter vi iu fremda; kaj vi estas Miaj atestantoj, diras la Eternulo, kaj Mi estas Dio.
43:13 De la komenco de la tempo Mi estas la sama, kaj neniu povas savi kontraux Mia mano; kiam Mi faras, kiu tion sxangxos?
43:14 Tiele diras la Eternulo, via Liberiganto, la Sanktulo de Izrael:Pro vi Mi sendis en Babelon kaj pelis malsupren cxiujn forkurantojn, kaj la gxojadon de la HXaldeoj Mi aliformigis en ploradon.
43:15 Mi estas la Eternulo, via Sanktulo, la Kreinto de Izrael, via Regxo.
43:16 Tiele diras la Eternulo, kiu faris vojon sur la maro kaj vojeton sur potenca akvo,
43:17 kiu elirigis cxarojn kaj cxevalojn, militistaron kaj potencon, kiuj cxiuj kune falis kaj ne levigxos, senfajrigxis, estingigxis kiel mecxo:
43:18 Ne rememoru tion, kio estis antauxlonge, kaj ne meditu pri tio, kio estis en la tempo antikva.
43:19 Jen Mi faras ion novan, nun gxi elkreskas; cxu vi tion ne komprenas? Mi faros vojon en la dezerto, riverojn en senakva lando.
43:20 Gloros Min la bestoj de la kampo, sxakaloj kaj strutoj; cxar Mi donis akvon en la dezerto, riverojn en senakva lando, por trinkigi la popolon, kiun Mi elektis,
43:21 tiun popolon, kiun Mi kreis por Mi, por ke gxi rakontu pri Mia gloro.
43:22 Sed ne Min vi vokis, ho Jakob, kaj ne por Mi vi laboris, ho Izrael.
43:23 Vi ne alportadis al Mi viajn sxafidojn de brulofero kaj ne honoradis Min per viaj bucxoferoj; Mi ne servigis vin per farunoferoj kaj ne lacigis vin per olibano.
43:24 Vi ne acxetis por Mi per mono bonodoran kanon kaj ne satigis Min per la sebo de viaj bucxoferoj; vi nur laborsxargxis Min per viaj pekoj, lacigis Min per viaj malbonagoj.
43:25 Mi, Mi forvisxas viajn krimojn pro Mi mem, kaj viajn pekojn Mi ne rememoros.
43:26 Rememorigu al Mi, kaj ni faru jugxon inter ni; rakontu vi, por ke vi vin pravigu.
43:27 Via prapatro pekis, kaj viaj profetoj defalis de Mi.
43:28 Tial Mi sensanktigis la estrojn de la sanktejo, kaj Mi elmetis Jakobon al anatemo kaj Izraelon al malhonoro.
44:1 Sed nun auxskultu, ho Jakob, Mia servanto, kaj Izrael, kiun Mi elektis.
44:2 Tiele diras la Eternulo, kiun vin kreis kaj formis kaj helpas vin de post via naskigxo:Ne timu, ho Jakob, Mia servanto, kaj vi, ho Jesxurun, kiun Mi elektis.
44:3 CXar Mi versxos akvon sur la soifantajxon kaj torentojn sur la sekan teron; Mi versxos Mian spiriton sur vian idaron kaj Mian benon sur viajn devenontojn,
44:4 por ke ili kresku inter herbo, kiel salikoj super torentoj da akvo.
44:5 Unu diros:Mi apartenas al la Eternulo; alia nomos sin per la nomo de Jakob; alia skribe konsekros sin al la Eternulo kaj prenos al si la alnomon Izrael.
44:6 Tiele diras la Eternulo, la Regxo de Izrael, kaj lia Liberiganto, la Eternulo Cebaot:Mi estas la unua, kaj Mi estas la lasta, kaj ne ekzistas Dio krom Mi.
44:7 Kaj kiu estas simila al Mi? li diru kaj anoncu, kaj elmetu antaux Mi cxion, kio estis de post la tempo, kiam Mi kreis la popolon eternan; ili anoncu tion, kio estos kaj kio venos.
44:8 Ne timu kaj ne maltrankviligxu; Mi auxdigis ja al vi kaj antauxdiris antauxlonge; kaj vi estas Miaj atestantoj. CXu ekzistas Dio krom Mi? ne ekzistas Roko, Mi iun ne konas.
44:9 CXiuj, kiuj faras idolojn, estas vantajxo, kaj iliaj amatajxoj estas senutilaj, kaj ili mem estas atestantoj; ili ne vidas kaj ne komprenas, tial ili estos hontigataj.
44:10 Kiu faris dion, kaj fandis idolon, kiu nenion utilas?
44:11 CXiuj partoprenintoj estos hontigataj, cxar la majstroj estas ja el homoj; ili cxiuj kolektigxu kaj starigxu, ili ektimos, kaj cxiuj kune estos hontigataj.
44:12 Unu trancxas la feron per cxizilo, laboras per karboj, formas gxin per marteloj, kaj prilaboras gxin per la forto de sia brako; li ecx malsatas kaj perdas la fortojn, ne trinkas akvon kaj lacigxas.
44:13 Alia hakas lignon, mezuras gxin per sxnuro, faras konturojn per grifelo, rabotas per rabotilo, cxirkauxsignas per cirkelo, kaj faras el gxi bildon de homo, de bela homo, por ke gxi logxu en la domo.
44:14 Li hakas por si cedrojn, prenas ilekson kaj kverkon, preparas al si provizon de arbaraj arboj, plantas pinon, kiun la pluvo kreskigas.
44:15 Kaj tio servas al la homo kiel hejtilo; li prenas el tio kaj varmigas sin, li ankaux faras fajron kaj bakas panon; el tio sama li faras dion kaj adorklinigxas antaux gxi, li faras el gxi idolon kaj adoras gxin.
44:16 Parton el gxi li forbruligas en fajro, super parto li mangxas viandon,  rostas rostajxon, kaj satigxas; li ankaux varmigas sin, kaj diras:Ha, ha,  farigxis al mi varme, mi eksentis fajron!
44:17 Kaj gxian restajxon li faris dio, li faris el gxi sian idolon; li adoras gxin, adorklinigxas kaj pregxas al gxi, kaj diras:Savu min, cxar vi estas mia dio.
44:18 Ili ne scias kaj ne komprenas, cxar gluitaj estas iliaj okuloj, por ke ili ne vidu, por ke ilia koro ne komprenu.
44:19 Kaj li ne primeditas en sia koro, ne havas scion nek komprenon, por diri:Duonon de gxi mi forbruligis en fajro, mi ankaux bakis sur gxiaj karboj panon, mi rostis viandon kaj mangxis; cxu do el la restajxo mi faros abomenindajxon? cxu sxtipon da ligno mi adoros?
44:20 Li postkuras polvon, la trompita koro lin erarigas, kaj li ne savas sian animon, kaj ne diras:CXu ne malverajxon mi havas en mia dekstra mano?
44:21 Memoru tion, ho Jakob, kaj Izrael, cxar vi estas Mia servanto; Mi kreis vin Mia servanto; vi, ho Izrael, ne estos forgesita de Mi.
44:22 Mi forvisxis viajn kulpojn kiel nubon, kaj viajn pekojn kiel nebulon;  revenu al Mi, cxar Mi savis vin.
44:23 GXojkriu, ho cxielo, cxar la Eternulo tion faris; voku, profundo de la tero; sonigu kanton, ho montoj, arbaro kaj cxiuj arboj en gxi; cxar la Eternulo liberigis Jakobon, kaj faris Sin glora per Izrael.
44:24 Tiele diras la Eternulo, via Liberiginto, kiu formis vin de la momento de via naskigxo:Mi estas la Eternulo, kiu cxion faras, kiu sola etendis la cxielon, per Sia propra potenco disvastigis la teron;
44:25 kiu neniigas la signojn de divenistoj kaj ridindigas la sorcxistojn,  repusxas la sagxulojn malantauxen kaj malsagxigas ilian scion;
44:26 kiu konfirmas la vorton de Sia servanto kaj plenumas la decidojn de Siaj senditoj; kiu diras pri Jerusalem:GXi havos multe da logxantoj; kaj pri la urboj de Judujo:Ili estos rekonstruitaj, kaj iliajn ruinojn Mi restarigos;
44:27 kiu diras al la maro:Estu seka, kaj Mi sekigos viajn riverojn;
44:28 kiu diras pri Ciro:Li estas Mia pasxtisto, kaj li plenumos cxiujn Miajn dezirojn, dirante al Jerusalem:Estu rekonstruata, kaj la templo estu refondata.
45:1 Tiele diras la Eternulo pri Sia sanktoleito Ciro:Mi prenis lin je lia dekstra mano, por faligi antaux li popolojn, kaj la lumbojn de regxoj Mi senzonigos, por malfermi antaux li la pordojn, kaj por ke la pordegoj ne estu sxlositaj.
45:2 Mi iros antaux vi kaj ebenigos altajxojn; kuprajn pordojn Mi disbatos,  kaj ferajn riglilojn Mi rompos.
45:3 Kaj Mi transdonos al vi trezorojn sekretajn kaj ricxajxojn kasxitajn,  por ke vi eksciu, ke Mi, la Eternulo, vokis vin laux via nomo, Mi, Dio de Izrael.
45:4 Pro Mia servanto Jakob kaj pro Mia elektito Izrael Mi vokis vin laux via nomo, Mi altigis vin, kvankam vi Min ne konis.
45:5 Mi estas la Eternulo, kaj ne ekzistas alia; ne ekzistas Dio krom Mi; Mi zonis vin, kvankam vi Min ne konis;
45:6 por ke oni eksciu oriente kaj okcidente, ke ne ekzistas krom Mi; Mi estas la Eternulo, kaj ne ekzistas alia,
45:7 kiu faras lumon kaj kreas mallumon, faras pacon kaj estigas malbonon;  Mi, la Eternulo, faras cxion cxi tion.
45:8 Gutigu, ho cxielo, de supre, kaj la nuboj versxu virton; malfermigxu la tero kaj produktu savon, kaj virto kune elkresku. Mi, la Eternulo, tion kreis.
45:9 Ve al tiu, kiu malpacas kun sia Kreinto! potpeco el la potpecoj de la tero! CXu diras argilo al sia potfaristo:Kion vi faras? via faritajxo estas malforta?
45:10 Ve al tiu, kiu diras al la patro:Por kio vi naskigas? kaj al la patrino:Por kio vi turmentas vin per naskado?
45:11 Tiele diras la Eternulo, la Sanktulo de Izrael kaj lia Kreinto:Pri la estonteco demandu Min; la zorgon pri Miaj filoj kaj pri la faritajxo de Miaj manoj lasu al Mi.
45:12 Mi faris la teron kaj kreis la homon sur gxi; Mi per Miaj manoj etendis la cxielon kaj arangxis cxiujn gxiajn apartenajxojn.
45:13 Mi starigis lin por justeco, kaj cxiujn liajn vojojn Mi ebenigos; li rekonstruos Mian urbon kaj forliberigos Miajn ekzilitojn, ne pro elacxeto nek pro donacoj, diras la Eternulo Cebaot.
45:14 Tiele diras la Eternulo:La laborakiro de Egiptujo kaj la komercajxo de Etiopujo kaj de Seba, de tiuj altkreskaj viroj, transiros al vi kaj estos viaj; ili iros post vi, en katenoj ili preteriros, kaj ili klinigxos antaux vi, kaj pregxos al vi:Nur cxe vi estas Dio, kaj ne ekzistas alia Dio.
45:15 Vere Vi estas Dio Sin kasxanta, Dio de Izrael, Savanto.
45:16 Hontigataj kaj malhonorataj ili cxiuj estas; kune kun ili iros en honto la farantoj de idoloj.
45:17 Sed Izrael estas savita de la Eternulo per savo eterna; vi ne estos hontigataj nek malhonorataj gxis eterneco.
45:18 CXar tiele diras la Eternulo; la kreinto de la cxielo, Li estas Dio; la farinto kaj estiginto de la tero, Li gxin arangxis; Li kreis gxin, ne por ke gxi estu malplena; Li faris gxin, por ke gxi estu logxata:Mi estas la Eternulo, kaj ne ekzistas alia.
45:19 Ne sekrete Mi parolis, sur malluma loko de la tero; Mi ne diris al la idaro de Jakob:Vane vi Min sercxas. Mi estas la Eternulo, kiu parolas justajxon kaj anoncas verajxon.
45:20 Kolektigxu kaj venu, alproksimigxu kune, cxiuj savitoj el la nacioj.  Senprudentaj estas tiuj, kiuj portas siajn lignajn idolojn, kaj pregxas al dio, kiu ne povas helpi.
45:21 Diru, ecx interproksimigxu kaj interkonsiligxu:kiu anoncis tion en la antikva tempo, kaj diris tion antauxlonge? cxu ne Mi, la Eternulo? kaj ne ekzistas alia Dio krom Mi, la Dio vera kaj la helpanto; ekzistas neniu krom Mi.
45:22 Turnu vin al Mi, cxiuj finoj de la tero, kaj estu savitaj; cxar Mi estas Dio, kaj ne ekzistas alia.
45:23 Mi jxuris per Mi, el Mia busxo eliris vero, vorto ne retirota, ke antaux Mi klinigxos cxiu genuo, jxuros cxiu lango.
45:24 Nur la Eternulo, oni diros pri Mi, havas veron kaj potencon; al Li venos kaj hontos cxiuj, kiuj koleris kontraux Li.
45:25 Per la Eternulo pravigxos kaj glorigxos la tuta idaro de Izrael.
46:1 Klinigxis Bel, falis Nebo; iliaj idoloj estas transdonitaj al bestoj kaj brutoj; tio, kion vi portadis, farigxis sxargxo por lacaj bestoj.
46:2 Ili klinigxis kaj falis kune, ne povis savi sian sxargxon, kaj mem iris en malliberecon.
46:3 Auxskultu Min, domo de Jakob kaj la tuta restajxo de la domo de Izrael,  kiuj estas sxargxitaj sur Mi de post via naskigxo, kiuj estas portataj de Mi de post via eliro el la ventro.
46:4 Ankaux gxis via maljuneco Mi estos la sama, kaj gxis via grizigxo Mi vin portos; Mi vin kreis kaj Mi portos, Mi sxargxos sur Min kaj Mi savos.
46:5 Al kiu vi Min egaligos kaj komparos kaj similigos Min, ke ni estu similaj?
46:6 Tiuj, kiuj sxutas oron el la saketo kaj pesas argxenton sur pesilo,  dungas orajxiston, ke li faru el tio dion, antaux kiu ili klinigxas kaj jxetas sin teren,
46:7 levas lin sur la sxultron, portas kaj starigas lin sur lia loko; kaj li staras, ne movigxas de sia loko; ecx se oni krias al li, li ne respondas kaj neniun savas el lia malfelicxo.
46:8 Memoru tion kaj estu viroj, prenu tion al via koro, ho pekantoj.
46:9 Memoru tion, kio estis en la komenco de la tempo; cxar Mi estas Dio, kaj ne ekzistas alia; Mi estas Dio, kaj ne ekzistas simila al Mi.
46:10 Mi anoncas antauxe la estontajxon, kaj antauxlonge tion, kio ankoraux ne okazis; kiam Mi diras, Mia decido plenumigxas, kaj cxion, kion Mi deziras,  Mi faras.
46:11 Mi vokas de oriento aglon, el lando malproksima viron de Mia destino.  Kion Mi diris, tion Mi venigos; kion Mi pripensis, tion Mi plenumos.
46:12 Auxskultu Min, vi, kiuj havas malhumilan koron, kiuj estas malproksimaj de la vero:
46:13 Mi alproksimigis Mian veron, por ke gxi ne estu malproksima, kaj Mia savo ne prokrastigxos; kaj Mi donos al Cion savon, al Izrael Mian gloron.
47:1 Iru malsupren kaj sidigxu sur polvo, ho virgulino filino de Babel;  sidigxu sur la tero, sentronigita filino de la HXaldeoj; cxar oni ne plu nomos vin delikata kaj dorlotata.
47:2 Prenu manan muelilon kaj muelu farunon; forigu vian vualon, levu vian vestrandon, malkovru vian kruron, transiru riverojn.
47:3 Malkovrigxos via nudajxo, kaj montrigxos via honto. Mi faros vengxon,  kaj Mi neniun indulgos.
47:4 Nia Liberiganto-Lia nomo estas Eternulo Cebaot, Sanktulo de Izrael.
47:5 Sidu silente kaj iru en mallumon, ho filino de la HXaldeoj, cxar oni ne plu nomos vin estrino de regnoj.
47:6 Kiam Mi koleris Mian popolon, malhonoris Mian heredajxon, kaj transdonis ilin en viajn manojn, vi ne montris al ili kompaton, sur maljunulon vi metis tre peze vian jugon;
47:7 vi diris:Eterne mi estos estrino; vi ne prenis tion al via koro, ne pensis pri la sekvoj.
47:8 Auxskultu do nun, ho voluptulino, kiu sidas senzorge, kiu diras en sia koro:Mi estas, kaj ne ekzistas alia krom mi; mi ne farigxos vidvino, kaj mi ne konos perdon de infanoj.
47:9 Venos do sur vin tiuj du aferoj subite, en unu tago; seninfaneco kaj vidvineco en plena mezuro trafos vin, malgraux viaj multaj sorcxoj, malgraux la granda forto de viaj magiajxoj.
47:10 Vi sentis vin sendangxera en via malboneco; vi diris:Neniu min vidas;  via sagxeco kaj via scio estis viaj delogantoj; kaj vi diris en via koro:Mi estas, kaj ne ekzistas alia krom mi.
47:11 Tial venos sur vin malbono, kies komencon vi ne scios, kaj falos sur vin malfelicxo, el kiu vi ne povos vin elacxeti, kaj surprizos vin pereo,  kiun vi ne antauxvidis.
47:12 Restu do cxe viaj magiajxoj, kaj cxe viaj multaj sorcxoj, super kiuj vi laboris de via juneco; eble vi povos profiti, eble vi fortigxos.
47:13 Vi lacigxis de la multo de viaj konsiligxoj; nun ili starigxu, la mezurantoj de la cxielo, la esplorantoj de la steloj, la antauxdiristoj laux la luno, kaj ili savu vin kontraux tio, kio trafos vin.
47:14 Jen, ili farigxos kiel pajlo; la fajro forbruligos ilin; ili ne savos sian animon el la forto de la flamo; ne estos ia karbo, cxe kiu sin varmigi,  nek fajro, antaux kiu sidi.
47:15 Tiaj farigxis por vi tiuj, kun kiuj vi multe penis, kun kiuj vi interrilatis de via juneco; cxiu forvagis siaflanken, neniu vin savos.
48:1 Auxskultu tion, ho domo de Jakob, vi, kiuj estas nomataj per la nomo de Izrael, kiuj devenis el la fonto de Jehuda, kiuj jxuras per la nomo de la Eternulo kaj citas la Dion de Izrael, ne en vero kaj ne en justeco.
48:2 Laux la sankta urbo ili sin nomas, kaj je la Dio de Izrael ili sin apogas; Eternulo Cebaot estas Lia nomo.
48:3 La estintajn okazintajxojn Mi anoncis antauxlonge, el Mia busxo tio eliris, kaj Mi gxin auxdigis; Mi agis subite, kaj cxio plenumigxis.
48:4 CXar Mi sciis, ke vi estas obstina kaj via kolo estas fera tendeno kaj via frunto estas kupra,
48:5 tial Mi anoncis al vi antauxlonge, Mi auxdigis al vi, antaux ol tio plenumigxis, por ke vi ne diru:Mia idolo tion faris, mia statuo kaj mia fanditajxo tion ordonis.
48:6 Vi auxdis; rigardo do cxion; cxu vi ne devas mem tion konfesi? Mi auxdigis al vi nun aferojn novajn kaj kasxitajn, kiujn vi ne sciis.
48:7 Nun ili estas kreitaj, ne antauxlonge; ecx unu tagon antauxe vi ne auxdis pri tio, por ke vi ne diru:Jen, mi sciis pri ili.
48:8 Vi ne auxdis, vi ne sciis, kaj via orelo antauxe ne estis malfermita;  cxar Mi sciis, ke vi perfidos, de la momento de via naskigxo oni ja nomas vin nefidindulo.
48:9 Pro Mia nomo Mi prokrastas Mian koleron, kaj pro Mia gloro Mi detenas Min, ke Mi ne ekstermu vin.
48:10 Jen Mi vin refandis, sed ne rezultis argxento; Mi elprovis vin en la forno de mizero.
48:11 Por Mi, por Mi Mi tion faras; cxar kial oni blasfemu? Mian gloron Mi ne donos al iu alia.
48:12 Auxskultu Min, ho Jakob kaj Mia alvokito Izrael:tio estas Mi; Mi estas la unua, kaj Mi estas la lasta.
48:13 Nur Mia mano fondis la teron, kaj Mia dekstra mano etendis la cxielon;  se Mi vokos ilin, ili starigxos kune.
48:14 Kolektigxu vi cxiuj kaj auxskultu:kiu inter ili anoncis tion? tiu, kiun la Eternulo ekamis, plenumos Lian volon en Babel kaj aperigos Lian potencon super la HXaldeoj.
48:15 Mi, Mi tion diris, Mi lin alvokis, venigis, kaj sukcesigis lian vojon.
48:16 Alproksimigxu al Mi, auxskultu tion; de la komenco Mi ne parolis sekrete; de la momento, kiam la afero komencigxis, Mi tie estis. Kaj ankaux nun sendis min la Sinjoro, la Eternulo, kaj Lia spirito.
48:17 Tiele diras la Eternulo, via Liberiganto, la Sanktulo de Izrael:Mi estas la Eternulo, via Dio, kiu instruas vin por via utilo, kiu kondukas vin laux la vojo, kiun vi devas iri.
48:18 Ho, se vi atentus Miajn ordonojn! tiam via paco estus kiel rivero, kaj via justeco kiel la ondoj de la maro;
48:19 kaj via idaro estus kiel sablo, kaj viaj devenantoj kiel gxiaj grajnetoj; lia nomo ne estus ekstermita nek pereigita antaux Mi.
48:20 Eliru el Babel, kuru el HXaldeujo, anoncu kun vocxo gxojkria, auxdigu tion, disportu gxin gxis la fino de la tero, diru:La Eternulo liberigis Sian servanton Jakob.
48:21 Kaj ili ne soifis en la dezertoj, tra kiuj Li kondukis ilin; Li elfluigis por ili akvon el roko, Li disfendis rokon, kaj ekfluis akvo.
48:22 Sed por la malpiuloj, diras la Eternulo, ne ekzistas paco.
49:1 Auxskultu min, ho insuloj, kaj atentu, ho malproksimaj gentoj:la Eternulo min alvokis el la ventro, el la interno de mia patrino Li vokis mian nomon.
49:2 Kaj Li faris mian busxon simila al akra glavo, kovris min per la ombro de Sia mano, kaj faris min polurita sago, kasxis min en Sia sagujo.
49:3 Kaj Li diris al mi:Vi estas Mia servanto, ho Izrael, per kiu Mi glorigxos.
49:4 Mi opiniis, ke vane mi penis, ke sencele kaj vane mi konsumis mian forton; sed vere mia rajto estas cxe la Eternulo, kaj mia rekompenco cxe mia Dio.
49:5 Kaj nun diris la Eternulo, kiu el la patrina ventro kreis min Lia servanto, por ke mi revenigu al Li Jakobon kaj por ke Izrael kolektigxu cxe Li (cxar mi estas honorata antaux la okuloj de la Eternulo, kaj mia Dio estas mia forto) -
49:6 Li diris:Ne suficxas, ke vi estas Mia servanto, por restarigi la tribojn de Jakob kaj revenigi la konservitojn de Izrael; sed Mi faros vin lumo por la nacioj, por ke Mia savo etendigxu gxis la fino de la tero.
49:7 Tiele diras la Eternulo, la Liberiganto de Izrael, lia Sanktulo, al la malestimata animo, al la abomenato de la popoloj, al la sklavo de la regantoj:Regxoj ekvidos kaj levigxos; princoj, kaj ili adorklinigxos; pro la Eternulo, kiu estas fidinda, pro la Sanktulo de Izrael, kiu vin elektis.
49:8 Tiele diras la Eternulo:En la tempo de favoro Mi auxskultos vin, kaj en la tago de savo Mi helpos vin, kaj Mi konservos vin kaj faros vin interligo por la popoloj, por restarigi la teron, por ekposedi dezertigitajn posedajxojn,
49:9 por diri al la malliberigitoj:Eliru! al la trovigxantoj en mallumo:Montrigxu! CXe la vojoj ili pasxtigxos, kaj sur cxiuj nudaj montetoj estos ilia pasxtejo.
49:10 Ili ne malsatos nek soifos, ne frapos ilin siroko nek la suno; cxar ilia Kompatanto ilin kondukos, kaj al fontoj de akvo Li ilin gvidos.
49:11 Kaj Mi faros cxiujn Miajn montojn vojo, kaj Miaj vojetoj estos ebene altigitaj.
49:12 Jen tiuj venos de malproksime, kaj aliaj de nordo kaj de okcidento, kaj aliaj el la lando Sinim.
49:13 GXojkriu, ho cxielo, kaj gxoju, ho tero, sonigu kanton, ho montoj; cxar la Eternulo konsolis Sian popolon kaj kompatis Siajn mizerulojn.
49:14 Sed Cion diris:La Eternulo min forlasis, kaj mia Sinjoro min forgesis.
49:15 CXu povas virino forgesi sian infaneton kaj ne kompati la idon de sia ventro? ecx se ili forgesos, Mi vin ne forgesos.
49:16 Jen sur Miaj manoj Mi vin gravuris; viaj muroj estas cxiam antaux Mi.
49:17 Rapidos viaj konstruantoj; viaj detruantoj kaj viaj ekstermantoj eliros for de vi.
49:18 Levu cxirkauxen viajn okulojn, kaj rigardu:cxiuj kolektigxis, venas al vi. Kiel Mi vivas, diras la Eternulo, vi cxiujn metos sur vin kiel ornamon,  kaj vi cxirkauxligos vin per ili kiel fiancxino.
49:19 CXar viaj dezertigitaj kaj senhomigitaj lokoj kaj via ruinigita lando estas tro malvastaj por la logxantoj, kaj viaj ekstermantoj estos malproksimigitaj.
49:20 Viaj malaperintaj infanoj ankoraux diros en viajn orelojn:Tro malvasta estas por mi la loko; cedu al mi, ke mi povu logxi.
49:21 Tiam vi diros en via koro:Kiu naskis al mi cxi tiujn? mi estis ja seninfana kaj soleca, elpelita kaj forpusxita; kiu do edukis ilin? mi restis ja sola; kie do estis cxi tiuj?
49:22 Tiele diras la Sinjoro, la Eternulo:Jen Mi levos Mian manon al la nacioj, kaj antaux la gentoj Mi elmetos Mian standardon; kaj ili venigos viajn filojn en la baskoj, kaj viajn filinojn ili portos sur la sxultroj.
49:23 Kaj regxoj estos viaj vartistoj, kaj iliaj princinoj estos viaj nutristinoj; vizagxaltere ili klinigxos antaux vi, kaj la polvon de viaj piedoj ili lekos; kaj tiam vi ekscios, ke Mi estas la Eternulo, ke Miaj fidantoj ne hontos.
49:24 CXu de fortulo oni povas forpreni la akiritajxon? aux cxu oni povas liberigi la kaptitojn de venkinto?
49:25 Sed tiele diras la Eternulo:Ecx la kaptitoj estos forprenitaj for de la fortulo, kaj la akiritajxo de la potenculo formalaperos; kaj kontraux viaj kverelantoj Mi kverelos, kaj viajn filojn Mi savos.
49:26 Kaj al viaj premantoj Mi mangxigos ilian propran karnon, kaj kiel de mosto ili ebriigxos de sia propra sango; kaj ekscios cxiu karno, ke Mi, la Eternulo, estas via Savanto kaj via Liberiganto, la Potenculo de Jakob.
50:1 Tiele diras la Eternulo:Kie estas la eksedziga letero de via patrino,  per kiu Mi sxin forpusxis? aux al kiu el Miaj kreditoroj Mi vendis vin? Jen pro viaj pekoj vi estas venditaj, kaj pro viaj krimoj estas forpusxita via patrino.
50:2 Kial neniu estis, kiam Mi venis? kial neniu respondis, kiam Mi vokis?  CXu Mia mano farigxis tro mallonga, por liberigi? kaj cxu ne ekzistas en Mi forto, por savi? Jen per Mia severa vorto Mi sekigas maron, Mi faras el riveroj dezerton; iliaj fisxoj putras pro senakveco kaj mortas de soifo.
50:3 Mi vestas la cxielon per mallumo, kaj sakajxon Mi faras gxia kovrilo.
50:4 La Sinjoro, la Eternulo, donis al mi langon instruitan, por ke mi povosciu vigligi per vorto senfortigiton; Li vekas, cxiumatene vekas mian orelon, por ke mi auxskultu kiel instruatoj.
50:5 La Sinjoro, la Eternulo, malfermis mian orelon, kaj mi ne kontrauxstaris, mi ne turnis min malantauxen.
50:6 Mian dorson mi elmetis al la batantoj kaj miajn vangojn al la harsxirantoj; mian vizagxon mi ne kovris kontraux insultoj kaj kracxado.
50:7 Sed la Sinjoro, la Eternulo, helpas al mi, tial mi ne estas hontigata;  tial mi faris mian vizagxon kiel siliko, kaj mi scias, ke mi ne estos senhonorigata.
50:8 Proksima estas mia praviganto; kiu procesos kontraux mi? ni starigxu kune; kiu postulas jugxon kontraux mi, li alproksimigxu al mi.
50:9 Jen la Sinjoro, la Eternulo, helpas al mi; kiu do malpravigos min? jen ili cxiuj elfrotigxos kiel vesto, tineoj ilin tramangxos.
50:10 Kiu inter vi timas la Eternulon, auxskultas la vocxon de Lia servanto?  Kvankam li iras en mallumo kaj nenio brilas al li, tamen li fidu la nomon de la Eternulo kaj apogu sin sur sia Dio.
50:11 Jen vi cxiuj, kiuj ekbruligas fajron, cxirkauxas sin per flamoj, iru en la lumon de via fajro, kaj en la flamojn, kiujn vi ekbruligis. Per Mia mano tio farigxos al vi; en doloro vi kusxos.
51:1 Auxskultu Min, vi, kiuj postkuras la veron, kiuj sercxas la Eternulon:rigardu la rokon, el kiu vi estas elhakitaj, kaj en la profundon de la kavo, el kiu vi estas elfositaj.
51:2 Rigardu Abrahamon, vian patron, kaj Saran, vian naskintinon; cxar Mi alvokis lin, kiam li estis sola, kaj Mi benis lin kaj multigis lin.
51:3 CXar la Eternulo konsolos Cionon, konsolos cxiujn gxiajn ruinojn, kaj gxian dezerton Li faros kiel Eden, kaj gxian stepon kiel la gxardeno de la Eternulo; gxojo kaj gajeco trovigxos en gxi, dankado kaj lauxta kantado.
51:4 Atentu Min, ho Mia popolo, kaj vi, Mia gento, auxskultu Min; cxar instruo eliros el Mi, kaj Mian legxon Mi starigos kiel lumon por la popoloj.
51:5 Proksima estas Mia vero, eliris Mia helpo, kaj Miaj brakoj jugxos popolojn; al Mi esperas insuloj kaj atendas Mian brakon.
51:6 Levu al la cxielo viajn okulojn, kaj rigardu la teron malsupre; cxar la cxielo disneniigxos kiel fumo, kaj la tero elfrotigxos kiel vesto, kaj gxiaj logxantoj mortos kiel kuloj; sed Mia savo restos eterne, kaj Mia vero ne difektigxos.
51:7 Auxskultu Min, vi, kiuj konas la veron, popolo, havanta Mian instruon en sia koro:ne timu ofendon de homoj, kaj de iliaj insultoj ne senkuragxigxu.
51:8 CXar kiel veston tramangxos ilin tineoj, kaj kiel lanajxon tramangxos ilin vermoj; sed Mia vero restos eterne, kaj Mia savo por cxiuj generacioj.
51:9 Levigxu, levigxu, vestu vin per forto, ho brako de la Eternulo; levigxu,  kiel en la tempo antikva, en la generacioj de antauxlonge. CXu ne vi dishakis Rahabon, trapikis la drakon?
51:10 CXu ne vi elsekigis la maron, la akvon de grandega abismo, faris la maran profundon vojo por transiro de la liberigitoj?
51:11 Kaj la elacxetitoj de la Eternulo revenos kaj iros sur Cionon kun kantado, kaj gxojo eterna estos super ilia kapo; gxojon kaj gajecon ili atingos, kaj forflugos afliktoj kaj gxemado.
51:12 Mi, Mi mem estas via konsolanto. Kiu vi estas, ke vi timas homon morteman, kaj homidon, kiu estas egala al herbo;
51:13 kaj vi forgesis la Eternulon, vian Kreinton, kiu etendis la cxielon kaj fondis la teron; kaj konstante, cxiutage, vi timas la furiozon de la premanto, kiu celas ekstermi? Sed kie estas la furiozo de la premanto?
51:14 Baldaux la kaptito estos liberigita, ke li ne mortu en la kavo kaj ne manku al li pano.
51:15 Mi estas la Eternulo, via Dio, kiu kvietigas la maron, kiam bruas gxiaj ondoj, kaj kies nomo estas Eternulo Cebaot.
51:16 Mi metis Miajn vortojn en vian busxon kaj kovris vin per la ombro de Mia mano, por arangxi la cxielon kaj doni fundamenton al la tero, kaj por diri al Cion:Vi estas Mia popolo.
51:17 Vekigxu, vekigxu, levigxu, ho Jerusalem, vi, kiu trinkis el la mano de la Eternulo la kalikon de Lia kolero; la sxauxmantan ebriigantan kalikon vi eltrinkis gxis la fundo.
51:18 El cxiuj filoj, kiujn sxi naskis, neniu sxin gvidis; el cxiuj filoj,  kiujn sxi edukis, neniu tenis sxin je la mano.
51:19 Tio ambaux vin trafis; kiu kompatis vin? ruinado kaj malfelicxo,  malsato kaj glavo; per kiu mi povus konsoli vin?
51:20 Viaj filoj senfortigxis, kusxis cxe la komenco de cxiuj stratoj kiel cervo en reto, plenaj de la kolero de la Eternulo, de la indigno de via Dio.
51:21 Tial auxskultu cxi tion, vi, mizerulino kaj ebriulino, sed ne de vino:
51:22 tiele diras via Sinjoro, la Eternulo, kaj via Dio, kiu defendas Sian popolon:Jen Mi prenis el via mano la ebriigan kalikon, la sxauxmantan kalikon de Mia kolero; vi ne plu trinkos gxin;
51:23 kaj Mi transdonos gxin en la manon de viaj turmentantoj, kiuj diris al via animo:Klinu vin, por ke ni transiru; kaj vi faris el via dorso kvazaux teron, kvazaux straton por pasantoj.
52:1 Vekigxu, vekigxu, vestu vin per via forto, ho Cion; surmetu sur vin la vestojn de via majesto, ho Jerusalem, sankta urbo; cxar ne plu eniros en vin necirkumcidito kaj malpurulo.
52:2 Forskuu de vi la polvon, levigxu, sidigxu, ho Jerusalem; disigu la ligilojn de via kolo, ho kaptita filino de Cion.
52:3 CXar tiele diras la Eternulo:Senpage vi estis vendita, kaj ne per argxento vi estos elacxetita.
52:4 CXar tiele diras la Sinjoro, la Eternulo:En Egiptujon iam iris Mia popolo, por logxi tie kelktempe, kaj la Asiriano pro nenio gxin premis;
52:5 kion do Mi nun cxi tie devas fari, diras la Eternulo, kiam Mia popolo estas prenita pro nenio? gxiaj regantoj triumfe krias, diras la Eternulo, kaj konstante, cxiutage, Mia nomo estas insultata.
52:6 Tial Mia popolo ekkonos Mian nomon; tial gxi ekscios en tiu tago, ke Mi estas Tiu sama, kiu diras:Jen Mi estas.
52:7 Kiel cxarmaj estas sur la montoj la piedoj de anoncanto, kiu proklamas pacon, anoncas bonon, sciigas pri helpo, diras al Cion:Regxas via Dio!
52:8 Jen eksonis la vocxo de viaj gardostarantoj; ili levas la vocxon kaj kune gxojkrias, cxar per siaj propraj okuloj ili vidas, kiel la Eternulo revenas al Cion.
52:9 Triumfu, gxojkriu kune, ho ruinoj de Jerusalem; cxar la Eternulo konsolis Sian popolon, liberigis Jerusalemon.
52:10 La Eternulo malkovris Sian sanktan brakon antaux la okuloj de cxiuj nacioj; kaj cxiuj finoj de la tero vidas la helpon de nia Dio.
52:11 Foriru, foriru, eliru el tie, ne tusxu malpurajxon; eliru el gxia mezo;  purigu vin, ho portantoj de la vazoj de la Eternulo.
52:12 Tamen ne rapidante vi eliros, kaj ne forkurante vi iros; cxar iros antaux vi la Eternulo, kaj gardos vin malantauxe la Dio de Izrael.
52:13 Jen Mia servanto havos sukceson, li altigxos kaj glorigxos kaj staros tre alte.
52:14 Kiel multaj estis teruritaj, rigardante vin (tiele lia aspekto estis malbeligita pli ol cxe cxiu alia kaj lia eksterajxo pli ol cxe iu ajn homo),
52:15 tiel li saltigos pri si multe da popoloj; regxoj fermos antaux li sian busxon, cxar ili vidos ion, kio ne estis dirita al ili, kaj ili rimarkos ion,  pri kio ili ne auxdis.
53:1 Kiu kredus al tio, kion ni auxdis? kaj super kiu malkasxigxis la brako de la Eternulo?
53:2 CXar li elkreskis antaux Li kiel juna brancxo kaj kiel radiko el tero senakva; li ne havis staturon nek belecon; ni rigardis lin, sed li ne havis aspekton, per kiu li placxus al ni.
53:3 Li estis malestimata kaj evitata de homoj, viro suferanta kaj malsana;  kaj kiel iganta deturni de li la vizagxon, li estis malestimata, kaj li havis por ni nenian valoron.
53:4 Vere, niajn malsanojn li portis sur si, kaj per niaj suferoj li sin sxargxis; sed ni opiniis lin plagita, frapita de Dio, kaj humiligita.
53:5 Tamen li estis vundita pro niaj pekoj, dispremita pro niaj krimoj; puno por nia bono estis sur li, kaj per lia vundo ni sanigxis.
53:6 Ni cxiuj erarvagis kiel sxafoj, cxiu iris sian vojon; kaj la Eternulo jxetis sur lin la kulpon de ni cxiuj.
53:7 Li estis turmentata, tamen li humiligxis kaj ne malfermis sian busxon;  kiel sxafido kondukata al bucxo kaj kiel sxafo muta antaux siaj tondantoj, li ne malfermis sian busxon.
53:8 De malliberigo kaj de jugxo li estas prenita; kaj pri lia generacio kiu rakontos? De sur la tero de vivantoj li estas fortrancxita, pro la kulpo de mia popolo li estas frapita.
53:9 Inter malbonaguloj oni donis al li tombon, inter ricxuloj post lia morto, kvankam li ne faris maljustajxon kaj trompo ne estis en lia busxo.
53:10 Sed la Eternulo volis tiel lin turmenti. Kiam lia animo estos preninta sur sin elacxetan punon, li vidos idaron, li longe vivos, kaj la intenco de la Eternulo sukcesos per lia mano.
53:11 La laborfrukton de sia animo li vidos, kaj satigxos. Per konigo de li Mia virtulo-servanto virtigos multajn; kaj iliajn pekojn li portos sur si.
53:12 Tial Mi donos al li multajn kiel lian parton, kaj la potenculojn li dividos kiel akiron; pro tio, ke li elmetis sian animon al la morto kaj estis alkalkulita al krimuloj, dum li portis sur si la pekon de multaj kaj petis por la krimuloj.
54:1 GXoju, ho senfruktulino, kiu ne naskis; sonigu kanton kaj gxojkriu, ho vi, kiu ne suferis doloron; cxar la forlasitino havos pli da infanoj, ol la havanta edzon, diras la Eternulo.
54:2 Vastigu la spacon de via tendo, disetendu la tapisxojn de viaj logxejoj,  ne retenu; etendu pli longe viajn sxnurojn, kaj viajn palisojn fortikigu.
54:3 CXar dekstren kaj maldekstren vi disvastigxos, kaj via idaro ekposedos naciojn kaj eklogxos en urboj dezertigitaj.
54:4 Ne timu, cxar vi ne estos malhonorata; ne kasxu vin honte, cxar vi ne estos hontigata, kaj cxar la honton de via juneco vi forgesos kaj la malhonoron de via vidvineco vi ne plu rememoros.
54:5 CXar via Kreinto estas via edzo, Eternulo Cebaot estas Lia nomo; kaj via Liberiginto estas la Sanktulo de Izrael, kiun oni nomas Dio de la tuta tero.
54:6 CXar kiel virinon forlasitan kaj afliktitan en la spirito la Eternulo vin alvokis; kaj kiel edzinon de la juneco, kvankam forpusxitan, diras via Dio.
54:7 Por malgranda momento Mi vin forlasis, kaj kun granda kompato Mi vin reprenos al Mi.
54:8 En eksplodo de kolero Mi forturnis de vi Mian vizagxon por momento, sed per eterna favorkoreco Mi vin kompatis, diras via Liberiginto, la Eternulo.
54:9 CXar tio estas por Mi kiel la akvo de Noa; kiel Mi jxuris, ke Mi ne plu venigos la akvon de Noa sur la teron, tiel Mi jxuris, ke Mi ne koleros vin nek insultos vin.
54:10 CXar montoj forsxovigxos kaj altajxoj sxanceligxos; sed Mia favorkoreco ne forigxos de vi, kaj la interligo de Mia paco ne sxanceligxos, diras la Eternulo, via Kompatanto.
54:11 Ho mizera, suferanta de ventego, senkonsola! jen Mi donos brilon al viaj sxtonoj, kaj vian fundamenton Mi faros el safiroj.
54:12 Kaj Mi faros viajn murdentojn el rubenoj kaj viajn pordegojn el kristaloj kaj cxiujn viajn limojn el multekostaj sxtonoj.
54:13 Kaj cxiuj viaj infanoj estos instruitaj de la Eternulo, kaj granda estos la bonstato de viaj filoj.
54:14 Per vero vi fortikigxos; estu malproksima de premiteco, cxar vi ne bezonas timi, kaj de teruro, cxar gxi ne alproksimigxos al vi.
54:15 Certe, oni sin armos kontraux vi, sed tio ne estos de Mi; kiu sin armos kontraux vi, tiu falos antaux vi.
54:16 Jen Mi kreis la forgxiston, kiu blovas fajron sur karboj kaj ellaboras ilojn por siaj faroj; kaj Mi ankaux kreis ekstermanton por detruado.
54:17 Nenia ilo, kreita kontraux vi, havos sukceson; kaj cxiun langon, kiu batalos kontraux vi en la jugxo, vi malpravigos. Tio estas la heredajxo de la servantoj de la Eternulo, kaj ilia praveco antaux Mi, diras la Eternulo.
55:1 Ho vi, cxiuj soifantoj, iru al la akvo, kaj vi, kiuj ne havas monon;  iru, acxetu, kaj mangxu; iru, acxetu sen mono kaj sen pago vinon kaj lakton.
55:2 Kial vi donas monon por tio, kio ne estas pano? kaj vian laboron por tio, kio ne satigas? auxskultu do Min, kaj mangxu bonajxon, kaj via animo gxuu grasajxon.
55:3 Klinu vian orelon, kaj venu al Mi; auxskultu, por ke vivu via animo; kaj Mi faros kun vi interligon eternan pri la fidindaj korfavoroj, promesitaj al David.
55:4 Jen Mi starigis lin kiel atestanton por la nacioj, kiel princon kaj ordonanton por la gentoj.
55:5 Jen vi vokos popolon, kiun vi ne konas; kaj popolo, kiu vin ne konas,  alkuros al vi, pro la Eternulo, via Dio, kaj pro la Sanktulo de Izrael, cxar Li faris vin glora.
55:6 Sercxu la Eternulon, dum Li estas trovebla; voku Lin, dum Li estas proksime.
55:7 Malpiulo forlasu sian vojon, kaj krimulo siajn intencojn, kaj li returnu sin al la Eternulo, kaj cxi Tiu lin kompatos, kaj al nia Dio, cxar Li multe pardonas.
55:8 CXar Miaj pensoj ne estas viaj pensoj, kaj viaj vojoj ne estas Miaj vojoj, diras la Eternulo.
55:9 Kiom la cxielo estas pli alte ol la tero, tiom Miaj vojoj estas pli alte ol viaj vojoj, kaj Miaj pensoj ol viaj pensoj.
55:10 CXar kiel la pluvo kaj la negxo falas de la cxielo kaj ne revenas tien,  sed malsoifigas la teron kaj naskigas kaj produktigas gxin kaj donas semon al la semanto kaj panon al la mangxanto:
55:11 tiel estos Mia vorto, kiu eliras el Mia busxo; gxi ne revenos al Mi vane, sed plenumos Mian volon, kaj sukcesos en tio, por kio Mi gxin sendis.
55:12 Kun gxojo vi eliros, kaj kun paco vi estos kondukataj; la montoj kaj montetoj sonigos antaux vi kanton, kaj cxiuj arboj de la kampo plauxdos per la manoj.
55:13 Anstataux pikarbetajxo elkreskos cipreso, anstataux urtiko elkreskos mirto; kaj tio estos gloro por la Eternulo, eterna signo, kiu ne ekstermigxos.
56:1 Tiele diras la Eternulo:Gardu justecon kaj faru bonon; cxar baldaux venos Mia savo kaj malkasxigxos Mia vero.
56:2 Felicxa estas la homo, kiu tion faras, kaj la homido, kiu sin tenas je tio, kaj observas sabaton, por ne malsanktigi gxin, kaj gardas sian manon,  por fari nenian malbonon.
56:3 La fremdulo, kiu aligxis al la Eternulo, ne diru:La Eternulo elapartigos min de Sia popolo; kaj la euxnuko ne diru:Jen mi estas arbo velkinta.
56:4 CXar tiele diras la Eternulo pri la euxnukoj, kiuj observas Miajn sabatojn, elektas tion, kio placxas al Mi, kaj tenas sin je Mia interligo:
56:5 Al ili Mi donos en Mia domo kaj inter Miaj muroj lokon kaj nomon pli bonan ol al filoj kaj filinoj; Mi donos al ili nomon eternan, kiu ne ekstermigxos.
56:6 Kaj la fremdulojn, kiuj aligxis al la Eternulo, por servi al Li kaj ami la nomon de la Eternulo, por estis Liaj sklavoj, cxiujn, kiuj observas sabaton, por ne malsanktigi gxin, kaj kiuj tenas sin je Mia interligo,
56:7 Mi venigos sur Mian sanktan monton kaj gxojigos en Mia pregxejo; iliaj bruloferoj kaj bucxoferoj estos favore akceptataj sur Mia altaro; cxar Mia domo estos nomata pregxejo por cxiuj popoloj.
56:8 La Sinjoro, la Eternulo, kiu kolektas la dispelitojn de Izrael, diras:Al liaj kolektitoj Mi kolektos ankoraux pli.
56:9 Venu por mangxi, ho cxiuj bestoj kampaj, cxiuj bestoj arbaraj.
56:10 Liaj gardistoj cxiuj estas blindaj, senkomprenaj; ili cxiuj estas hundoj mutaj, kiuj ne povas boji, dormemaj, kusxemaj, amantaj dormeti.
56:11 Tamen ili estas hundoj avidaj, kiuj ne povas satigxi; kaj ili estas pasxtistoj, kiuj nenion komprenas; cxiu iras sian vojon, cxiu siaflanke sercxas sian profiton, dirante:
56:12 Venu, mi prenos vinon, kaj ni trinku ebriigajxon; kaj kiel estas hodiaux, tiel estos morgaux, multe kaj ankoraux multe pli.
57:1 La virtulo pereis, kaj neniu prenis tion al sia koro; kaj piaj homoj estas forkaptataj, kaj neniu komprenas, ke for de malbono estas forkaptita la virtulo.
57:2 Kiu iras gxustan vojon, tiu venas al paco, ripozas sur sia kusxejo.
57:3 Sed venu cxi tien vi, ho filoj de sorcxistino, idoj de adultulo kaj malcxastulino!
57:4 Kiun vi mokegas? kontraux kiu vi malfermegas la busxon kaj elsxovas la langon? cxu vi ne estas infanoj de krimo, idoj de mensogo,
57:5 kiuj varmigxas en la arbaretoj, sub cxiu verdbrancxa arbo; kiuj bucxas la infanojn en la valoj, sub la elstarantaj rokoj?
57:6 Inter la glatajxoj de la valo estas via parto; ili, ili estas via loto;  al ili vi versxis versxoferojn, alportis farunoferojn; cxu Mi povas esti kontenta pri tio?
57:7 Sur monto alta kaj levita vi starigis vian kusxejon, vi tien supreniris,  por bucxi oferojn.
57:8 Kaj malantaux la pordo kaj la fostoj vi starigis vian simbolon; cxar vi forturnis vin de Mi kaj supreniris, largxigis vian kusxejon, kaj ligis vin kun ili; vi ekamis ilian kusxejon, elrigardis por vi oportunan lokon.
57:9 Oleita vi pilgrimis al la regxo, uzis multe da aromajxoj, kaj vi sendis malproksimen viajn senditojn, kaj malaltigxis gxis SXeol.
57:10 Pro la multeco de viaj vojoj vi lacigxis, tamen vi ne diris:Mi perdis la esperon; vi trovis ankoraux vivon en via mano, kaj pro tio vi ne lacigxis.
57:11 Sed kiu kauxzis al vi zorgojn, kaj kiun vi timis, ke vi ekmensogis kaj Min ne memoris kaj ne prenis al via koro? cxu pro tio, ke Mi silentas tre longe, vi Min ne timas?
57:12 Se Mi montros vian pravecon kaj viajn farojn, ili ne helpos vin.
57:13 Kiam vi krios, viaj idolamasoj vin savu; sed ilin cxiujn disportos la vento, forpelos la blovo; kaj kiu fidas Min, tiu ekposedos la teron kaj heredos Mian sanktan monton.
57:14 Kaj Li diras:Faru vojon, faru vojon, ebenigu irejon, forigu malhelpojn de la vojo de Mia popolo.
57:15 CXar tiele diras la Plejalta kaj Plejsupra, kiu restas eterne kaj kies nomo estas Sanktulo:Alte kaj en sankta loko Mi logxas, sed ankaux apud afliktito kaj humilulo, por revigligi la spiriton de humiluloj kaj revivigi la koron de afliktitoj.
57:16 CXar ne eterne Mi malpacas kaj ne senfine Mi koleras; alie tute senfortigxus antaux Mi la spirito kaj la animoj, kiujn Mi kreis.
57:17 Pro la peko de lia avideco Mi koleris kaj frapis lin, Mi deturnis Min kaj koleris; sed li iris perfide, iris laux la vojo de sia koro.
57:18 Mi vidis liajn vojojn, kaj Mi lin sanigos; Mi kondukos lin kaj redonos konsolon al li kaj al liaj plorantoj.
57:19 Mi kreos diron de la busxo:Paco, paco al malproksimaj kaj al proksimaj,  diras la Eternulo; kaj Mi sanigos lin.
57:20 Sed la malpiuloj estas kiel malkvieta maro, kiu ne povas trankviligxi kaj kies akvo eljxetas sxlimon kaj koton.
57:21 Ne ekzistas paco por la malpiuloj, diras mia Dio.
58:1 Kriu per la tuta gorgxo, ne detenu vin, lauxtigu vian vocxon simile al fanfaro, kaj eldiru al Mia popolo gxian krimon kaj al la domo de Jakob gxiajn pekojn.
58:2 Min ili cxiutage sercxas, kaj ili deziras ekkoni Miajn vojojn; kiel popolo, kiu faras bonon kaj ne forlasis la legxon de sia Dio, ili postulas de Mi justan jugxon, deziras proksimecon de Dio:
58:3 Kial ni fastas, kaj Vi ne vidas? turmentas nian animon, kaj Vi ne scias?  Sed jen en la tago de via fastado vi plenumas viajn dezirojn, kaj cxiujn viajn laborantojn vi premas per postuloj.
58:4 Jen vi fastas por kverelo kaj malpaco, kaj por bati per malpia pugno;  kiel nun, vi ne fastas tiel, ke en la alteco estu auxdata via vocxo.
58:5 CXu tia estas fasto, kiu placxas al Mi, kiam homo turmentas sian animon,  klinas sian kapon kiel kanon, kaj sternas sub si sakajxon kaj cindron? cxu tion vi nomas fasto kaj tago placxanta al la Eternulo?
58:6 Ja nur tio estas fasto, kiu placxas al Mi, se vi dissxiros la ligilojn de malpieco, disbatos la katenojn de sklaveco, liberigos la prematojn,  disbatos cxian jugon;
58:7 se vi derompos vian panon por malsatulo kaj senhejmajn malricxulojn enkondukos en vian domon; se, vidante nudulon, vi lin vestos, kaj antaux viaj samkarnuloj vi vin ne kasxos.
58:8 Tiam via lumo ekbrilos kiel matenrugxo, kaj via sanigxo rapide progresos; via virto iros antaux vi; la gloro de la Eternulo gardos vin malantauxe.
58:9 Tiam vi vokos, kaj la Eternulo respondos; vi krios, kaj Li diros:Jen Mi estas! Se vi forigos el inter vi premadon, montradon per fingro, kaj paroladon malbonan,
58:10 kaj malfermos antaux malsatulo vian koron, kaj satigos suferantan animon, tiam via lumo brilos en mallumo kaj via krepusko estos kiel tagmezo;
58:11 kaj la Eternulo kondukos vin cxiam kaj satigos vian animon en tempo de senpluveco, kaj Li fortikigos viajn ostojn; kaj vi estas kiel gxardeno akvumata, kaj kiel akva fonto, kies akvo ne mankas.
58:12 Kaj oni rekonstruos cxe vi la antikvajn ruinojn; la fundamentojn de antaux multaj generacioj vi restarigos; kaj oni nomos vin riparanto de brecxoj, reboniganto de vojoj por logxado.
58:13 Se vi retenos vian piedon en sabato, por ke vi ne plenumu viajn dezirojn en Mia sankta tago; kaj vi nomos sabaton plezuro, la sanktigitan tagon de la Eternulo vi nomos honorata; kaj vi honoros gxin per nefarado de viaj ordinaraj aferoj, per neplenumado de viaj deziroj, kaj per neparolado de vantajxoj:
58:14 tiam vi gxuos per la Eternulo, kaj Mi sidigos vin sur la altajxoj de la tero, kaj Mi nutros vin per la heredajxo de via patro Jakob; cxar tion diras la busxo de la Eternulo.
59:1 Vidu, ne mallongigxis la mano de la Eternulo, por ke gxi ne povu helpi;  kaj ne malakrigxis Lia orelo, por ke Li ne auxdu.
59:2 Nur viaj krimoj estis disigilo inter vi kaj via Dio, kaj viaj pekoj kovris antaux vi Lian vizagxon, por ke Li ne auxdu.
59:3 CXar viaj manoj estas makulitaj per sango, kaj viaj fingroj per krimo;  via busxo parolas malveron, via lango esprimas maljustajxon.
59:4 Neniu procesas honeste, kaj neniu jugxas juste; oni fidas vantajxon kaj parolas malveron, gravedigxas per malhonestajxo kaj naskas krimon.
59:5 Oni kovas ovojn de vipuro, kaj oni teksas araneajxon. Kiu mangxas iom el tiuj ovoj, tiu mortas; kiam oni ilin disrompas, elaperas vipuro.
59:6 Ilia teksajxo ne tauxgos por vesto, kaj ili ne kovros sin per sia faritajxo; iliaj faroj estas faroj pekaj, kaj agoj de rabo estas en iliaj manoj.
59:7 Iliaj piedoj kuras al malbono, kaj ili rapidas, por versxi senkulpan sangon; iliaj pensoj estas pensoj pekaj; ruinigo kaj pereigo estas sur ilia vojo.
59:8 Vojon de paco ili ne konas, kaj sur iliaj irejoj ne trovigxas justeco;  siajn vojetojn ili kurbigis al si; cxiu, kiu iras sur ili, ne konas pacon.
59:9 Tial malproksimigxis de ni justeco, kaj vero ne atingis nin; ni atendas lumon, sed jen estas mallumo; brilon, sed ni iras en mallumo.
59:10 Ni palpas la muron kiel blinduloj, kaj ni palpas kiel senokululoj; en tagmezo ni faletas kiel en krepusko, en mallumo kiel mortintoj.
59:11 Ni cxiuj blekegas kiel ursoj, kaj ni gxemas kiel kolomboj; ni atendas justecon, sed gxi forestas; savon, sed gxi estas malproksime de ni.
59:12 CXar multigxis niaj krimoj antaux Vi, kaj niaj pekoj atestas kontraux ni; cxar niaj krimoj estas kun ni, kaj niajn pekojn ni konas.
59:13 Ni krimis kaj mensogis kontraux la Eternulo, kaj ni forturnis nin de nia Dio; ni parolis pri rabado kaj malbonagado, ni preparis kaj eligis el la koro vortojn mensogajn.
59:14 Kaj forturnigxis malantauxen la justeco, kaj la virto staras malproksime; cxar la vero faletis sur la strato, kaj la gxusteco ne povas veni.
59:15 Kaj la vero estas forigita; kaj prirabata estas tiu, kiu detenas sin de malbono. Kaj la Eternulo vidis, kaj Li indignis, ke forestas justeco.
59:16 Kaj Li vidis, ke ne trovigxas viro, kaj Li miris, ke ne trovigxas defendanto; kaj helpis Lin Lia brako, kaj Lia justeco Lin subtenis.
59:17 Kaj Li surmetis sur Sin la veron kiel kirason, kaj la kaskon de savo sur Sian kapon; kaj Li metis sur Sin veston de vengxo, kaj envolvis Sin en severecon kiel en mantelon.
59:18 Laux la faroj Li repagos:koleron al Siaj malamikoj, honton al Siaj malamantoj; al la insuloj Li repagos, kion ili meritas.
59:19 Kaj oni timos en la okcidento la nomon de la Eternulo kaj en la oriento Lian majeston; cxar la malamiko venos kiel rivero, pelata de la spirado de la Eternulo.
59:20 Kaj venos Liberiganto por Cion, kaj por tiuj el Jakob, kiuj retirigxis de malbonagoj, diras la Eternulo.
59:21 Kaj Mi faras kun ili jenan interligon, diras la Eternulo:Mia spirito,  kiu estas sur vi, kaj Miaj vortoj, kiujn Mi metis en vian busxon, ne forigxos de via busxo nek de la busxo de viaj infanoj nek de la busxo de via plua idaro, de nun gxis eterne, diras la Eternulo.
60:1 Levigxu, lumigxu; cxar venas via lumo, kaj la majesto de la Eternulo ekbrilas super vi.
60:2 CXar jen mallumo kovros la teron, kaj krepusko la popolojn; sed super vi brilos la Eternulo, kaj Lia majesto aperos super vi.
60:3 Kaj popoloj iros al via lumo, kaj regxoj al la brilo de viaj radioj.
60:4 Levu cxirkauxen viajn okulojn, kaj rigardu:cxiuj ili kolektigxas kaj iras al vi; viaj filoj venas de malproksime, kaj viaj filinoj estas portataj sur la brako.
60:5 Tiam vi vidos kaj estos ravita, ektremos kaj vastigxos via koro; cxar turnigxos al vi la abundajxo de la maro, la ricxajxoj de la popoloj venos al vi.
60:6 Multo da kameloj kovros vin, junaj kameloj el Midjan kaj Efa; cxiuj ili venos el SXeba, portos oron kaj olibanon, kaj proklamos lauxdon al la Eternulo.
60:7 CXiuj sxafoj de Kedar kolektigxos cxe vi; la virsxafoj de Nebajot servos al vi; favore akceptotaj ili iros sur Mian altaron, kaj la domon de Mia gloro Mi majestigos.
60:8 Kiuj ili estas, kiuj flugas kiel nuboj, kaj kiel kolomboj al siaj kolombujoj?
60:9 Al Mi celas la insuloj, kaj la sxipoj de Tarsxisx estas antauxe, por venigi viajn filojn de malproksime, ilian argxenton kaj oron kune kun ili,  pro la nomo de la Eternulo, via Dio, kaj de la Sanktulo de Izrael, cxar Li faris vin glora.
60:10 Kaj fremduloj konstruos viajn murojn, kaj iliaj regxoj servos al vi;  cxar en Mia kolero Mi vin frapis, sed en Mia favoro Mi vin kompatas.
60:11 Kaj cxiam nefermitaj estos viaj pordegoj, nek tage nek nokte ili estos sxlosataj; por ke oni venigu al vi la potencon de la popoloj kaj konduku iliajn regxojn.
60:12 CXar popolo aux regno, kiu ne servos al vi, pereos, kaj tiaj popoloj estas tute ekstermotaj.
60:13 La majesto de Lebanon venos al vi; cipreso, abio, kaj bukso kunigxos,  por ornami la lokon de Mia sanktejo; kaj la lokon de Miaj piedoj Mi faros honorata.
60:14 Kaj humile venos al vi la filoj de viaj premantoj, kaj jxetos sin antaux viajn piedojn cxiuj, kiuj vin malestimis; kaj oni nomos vin urbo de la Eternulo, Cion de la Sanktulo de Izrael.
60:15 Anstataux tio, ke vi estis forlasita kaj malamata kaj neniu volis preterpasi vin, Mi faros vin fierindajxo de la mondo, gxojo de cxiuj generacioj.
60:16 Kaj vi nutros vin per la lakto de la popoloj kaj per la abundajxo de la regxoj; kaj vi ekscios, ke Mi, la Eternulo, estas via Savanto kaj via Liberiganto, la Potenculo de Jakob.
60:17 Anstataux kupro Mi alportos oron, kaj anstataux fero Mi alportos argxenton, anstataux ligno kupron, kaj anstataux sxtonoj feron; kaj Mi faros via estraro la pacon kaj viaj administrantoj la justecon.
60:18 Oni ne plu auxdos pri perforto en via lando, pri malfelicxo kaj pereigo inter viaj limoj; kaj viajn murojn vi nomos savo kaj viajn pordegojn lauxda kanto.
60:19 La suno ne plu estos por vi lumo de la tago, kaj la brilo de la luno ne lumos al vi; sed la Eternulo estos por vi lumo eterna, kaj via Dio estos via gloro.
60:20 Via suno ne plu subiros, kaj via luno ne kasxigxos; cxar la Eternulo estos por vi lumo eterna, kaj la tagoj de via funebro finigxos.
60:21 Kaj via popolo tuta estos justuloj, por eterne ili ekposedos la teron;  tio estas markoto de Mia plantado, faro de Miaj manoj, per kiu Mi Min gloros.
60:22 El la plej malgranda farigxos milo, kaj el la plej sensignifa farigxos potenca popolo; Mi, la Eternulo, rapide faros tion en gxia tempo.
61:1 La spirito de la Sinjoro, la Eternulo, estas sur mi, cxar la Eternulo min sanktoleis, por bonanonci al mizeruloj; Li sendis min, por bandagxi tiujn, kies koro estas vundita, por anonci liberecon al kaptitoj kaj malsxloson al malliberigitoj,
61:2 por proklami favorjaron de la Eternulo kaj vengxotagon de nia Dio, por konsoli cxiujn malgxojulojn,
61:3 por fari al la afliktitoj de Cion, ke oni donu al ili ornamon anstataux cindro, oleon de gxojo anstataux funebro, veston de gloro anstataux spirito afliktita, kaj ke oni nomu ilin kverkoj de justeco, plantajxo de la Eternulo por Lia gloro.
61:4 Kaj ili rekonstruos la antikvajn ruinojn, restarigos la detruitajxojn de la antauxa tempo, kaj renovigos la ruinigitajn urbojn, dezertigitajn antaux multe da generacioj.
61:5 Starigxos fremduloj kaj pasxtos viajn sxafojn, kaj aligentuloj estos viaj plugistoj kaj vinberistoj.
61:6 Kaj vi estos nomataj pastroj de la Eternulo, servantoj de nia Dio oni nomos vin; la ricxajxon de popoloj vi mangxos, kaj per ilia gloro vi glorigxos.
61:7 Pro via honto vi ricevos duoble, pro la malhonoro ili gxojkantos sur siaj partoj; duoblajxon ili ekposedos en sia lando; gxojo eterna estos cxe ili.
61:8 CXar Mi, la Eternulo, amas justecon, malamas rabadon kaj maljustecon;  kaj Mi fidele donos al ili ilian rekompencon, kaj interligon eternan Mi faros kun ili.
61:9 Kaj ilia idaro estos fama inter la popoloj, kaj iliaj posteuloj inter la nacioj; cxiuj, kiuj ilin vidos, konos ilin, ke ili estas semo benita de la Eternulo.
61:10 Mi forte gxojas pri la Eternulo, mia animo gxojas pri mia Dio; cxar Li vestis min per vestoj de savo, per mantelo de justeco Li min kovris, kiel fiancxon, kiu sin ornamas per belajxo, kaj kiel fiancxinon, kiu metas sur sin siajn ornamajxojn.
61:11 CXar kiel la tero elirigas siajn kreskajxojn kaj kiel gxardeno elkreskigas siajn semojn, tiel la Sinjoro, la Eternulo, elkreskigos justecon kaj gloron antaux cxiuj popoloj.
62:1 Pro Cion mi ne silentos, kaj pro Jerusalem mi ne haltos, gxis gxia praveco eligxos kiel brilo kaj gxia savo kiel brulanta torcxo.
62:2 Kaj la popoloj vidos vian felicxon, kaj cxiuj regxoj vian honoron; kaj oni nomos vin per nomo nova, kiun eldiros la busxo de la Eternulo.
62:3 Kaj vi estos belega krono en la mano de la Eternulo, kaj regxa kapornamo en la manplato de via Dio.
62:4 Oni ne plu nomos vin forlasita, kaj pri via lando oni ne plu diros, ke gxi estas dezerta; sed oni nomos vin Mia Favorata kaj vian landon Edzinigitino; cxar la Eternulo vin favoras kaj via lando havos edzon.
62:5 Kiel junulo prenas por kunvivado junulinon, tiel kunvivos kun vi viaj filoj; kaj kiel fiancxo gxojas pri la fiancxino, tiel gxojos pri vi via Dio.
62:6 Sur viaj muregoj, ho Jerusalem, Mi starigis gardistojn, por ke la tutan tagon kaj la tutan nokton ili ne eksilentu; vi, kiuj memorigas pri la Eternulo, ne faru al vi ripozon,
62:7 kaj al Li ne donu ripozon, gxis Li arangxos kaj faros Jerusalemon gloro sur la tero.
62:8 La Eternulo jxuris per Sia dekstra mano kaj per Sia potenca brako:Mi ne plu donos vian grenon kiel mangxajxon al viaj malamikoj, kaj fremduloj ne trinkos vian moston, por kiu vi laboris;
62:9 sed gxiaj rikoltantoj gxin mangxos, kaj lauxdos la Eternulon; kaj gxiaj kolektantoj gxin trinkos en la korto de Mia sanktejo.
62:10 Pasu, pasu tra la pordegoj, pretigu vojon por la popolo; ebenigu,  ebenigu la vojon, liberigu gxin de sxtonoj; levu standardon super la popoloj.
62:11 Jen la Eternulo auxdigas gxis la fino de la tero:Diru al la filino de Cion:Jen venas via Savanto; jen Lia rekompenco estas kun Li, kaj Lia repago antaux Li.
62:12 Kaj oni nomos ilin la sankta popolo, la liberigitoj de la Eternulo; kaj vin oni nomos urbo multevizitata kaj ne forlasata.
63:1 Kiu estas tiu, kiu venas el Edom, en rugxaj vestoj el Bocra? tiu majesta en siaj vestoj, klinanta sin sub la grandeco de sia forto? Tio estas Mi,  anoncanta la veron, potenca por helpi.
63:2 Kial Via drapirajxo estas rugxa, kaj Viaj vestoj kiel cxe tretanto en vinpremejo?
63:3 La premilon Mi sola tretis, kaj el la popoloj neniu estis kun Mi; Mi tretis ilin en Mia kolero kaj piedpremis ilin en Mia furiozo; kaj sxprucis ilia sango sur Mian veston, kaj Mian tutan drapirajxon Mi malpurigis.
63:4 CXar la tago de vengxo estas en Mia koro, kaj la jaro de Miaj liberigotoj venis.
63:5 Mi rigardis, sed Mi ne trovis helpanton; Mi miris, sed Mi ne trovis subtenanton; tiam helpis Min Mia brako, kaj Mia furiozo Min subtenis.
63:6 Kaj Mi dispremis popolojn en Mia kolero kaj ebriigis ilin per Mia furiozo, kaj Mi elversxis sur la teron ilian sangon.
63:7 Mi proklamos la favorkorecon de la Eternulo, la lauxdon al la Eternulo,  pro cxio, kion la Eternulo faris por ni, kaj pro la multe da bono, kiun Li faris al la domo de Izrael konforme al Sia kompatemeco kaj granda favorkoreco.
63:8 Kaj Li diris:Ili estas ja Mia popolo, filoj, kiuj ne perfidas; kaj Li farigxis ilia Savanto.
63:9 En cxiuj iliaj suferoj Li ankaux suferis, kaj angxelo de cxe Li helpis ilin; en Sia amo kaj en Sia kompato Li liberigis ilin; Li prenis ilin sur Sin kaj portis ilin en cxiuj tempoj de la antikveco.
63:10 Sed ili ribelis, kaj indignigis Lian sanktan spiriton; tial Li farigxis ilia malamiko kaj mem batalis kontraux ili.
63:11 Kaj Lia popolo rememoris la tempon antikvan de Moseo, dirante:Kie estas Tiu, kiu elkondukis ilin el la maro kune kun la pasxtanto de Liaj sxafoj? kie estas Tiu, kiu metis internen de ili Sian sanktan spiriton?
63:12 Tiu, kiu gvidis per Sia majesta brako la dekstran manon de Moseo? Tiu,  kiu disfendis antaux ili la akvon, por fari al Si nomon eternan?
63:13 Tiu, kiu kondukis ilin tra la abismoj kiel cxevalon tra la dezerto, kaj ili ne falpusxigxis?
63:14 Kiel brutaro malsupreniras en la valon kaj la spirito de la Eternulo donas al gxi ripozon, tiel Vi kondukis Vian popolon, por fari al Vi gloran nomon.
63:15 Rigardu el la cxielo kaj vidu el Via sankta kaj majesta logxejo:kie estas Via fervoro kaj potenco? Via granda interno kaj Via kompato fortirigxis de mi.
63:16 Vi estas ja nia patro; Abraham ja ne scias pri ni, kaj Izrael nin ne rekonas; Vi, ho Eternulo, estas nia patro; nia Liberiganto-tia estas de eterne Via nomo.
63:17 Kial, ho Eternulo, Vi permesis al ni forvagi de Viaj vojoj, obstinigis nian koron, ke ni Vin ne respektu? Returnu Vin pro Viaj servantoj, pro Viaj heredaj triboj.
63:18 Ne longe posedis Via sankta popolo; niaj malamikoj dispremis per la piedoj Vian sanktejon.
63:19 Ni farigxis kiel tiuj, kiujn Vi neniam regis, kiuj neniam estis nomataj per Via nomo.
64:1 Ho, se Vi disfendus la cxielon kaj malsuprenirus, antaux Vi ektremus la montoj;
64:2 aperu kiel fajro, kiu bruligas lignerojn, kiel akvo, kiu bolas de fajro,  por konigi Vian nomon al Viaj malamikoj; antaux Via vizagxo ektremu la popoloj!
64:3 Kiam Vi faris miraklojn, kiujn ni ne atendis, kiam Vi malsupreniris,  antaux Vi ektremis la montoj.
64:4 Neniam oni tion auxdis, ne eksciis per la orelo, nek okulo tion vidis,  ke iu dio krom Vi tion faras por tiuj, kiuj esperas je li.
64:5 Vi renkontis tiujn, kiuj gxoje faris justajxon kaj memoris Vin sur Viaj vojoj; kvankam Vi koleris, kiam ni pekis, tamen per ili ni cxiam estis savataj.
64:6 Ni cxiuj farigxis kiel malpuruloj, kaj nia tuta virto estas kiel makulita vesto; ni cxiuj velkas kiel folio, kaj niaj pekoj portas nin kiel vento.
64:7 Kaj neniu vokas Vian nomon, nek vekigxas, por forte sin teni je Vi; cxar Vi kovris Vian vizagxon antaux ni kaj lasas nin perei per niaj pekoj.
64:8 Sed nun, ho Eternulo, Vi estas nia Patro; ni estas la argilo, kaj Vi estas nia formanto, kaj ni cxiuj estas la produkto de Via mano.
64:9 Ne koleru, ho Eternulo, tro forte, kaj ne eterne memoru la kulpon; ho,  rigardu, ni cxiuj estas Via popolo.
64:10 Viaj sanktaj urboj farigxis dezerto, Cion farigxis dezerto, Jerusalem ruino.
64:11 Nia sankta kaj belega domo, en kiu niaj patroj Vin lauxdadis, estas forbruligita per fajro, kaj cxiuj niaj dezirindajxoj farigxis ruinoj.
64:12 CXu malgraux cxio cxi tio Vi retenos Vin, ho Eternulo? cxu Vi silentos kaj tiel forte nin premos?
65:1 Mi estis preta respondi al tiuj, kiuj tion ne petis; Mi estis trovebla por tiuj, kiuj Min ne sercxis; al popolo, kiu ne vokis Mian nomon, Mi diris:Jen Mi estas, jen Mi estas.
65:2 CXiutage Mi etendis Miajn manojn al popolo obstina, al tiuj, kiuj iras vojon malbonan, laux siaj intencoj;
65:3 al popolo, kiu konstante indignigas Min antaux Mia vizagxo; al homoj,  kiuj bucxas oferojn en gxardenoj kaj incensas sur brikoj;
65:4 al homoj, kiuj sidas inter la tomboj kaj noktas en kavernoj, mangxas viandon de porko, kaj havas abomenindan supon en siaj vazoj;
65:5 kiuj diras:Iru for, ne alproksimigxu al mi, cxar mi estas pli sankta ol vi. Tiuj estas fumo por Mia nazo, fajro brulanta la tutan tagon.
65:6 Tio estas enskribita antaux Mi:Mi ne eksilentos, gxis Mi repagos; kaj Mi repagos sur ilian bruston
65:7 viajn kulpojn kaj kune ankaux la kulpojn de viaj patroj, diras la Eternulo, kiuj incensis sur la montoj kaj ofendis Min sur la montetoj; kaj Mi remezuros al ili iliajn antauxajn farojn sur ilian bruston.
65:8 Tiele diras la Eternulo:Kiel se en vinberaro trovigxas mosto, oni diras:Ne difektu gxin, cxar en gxi estas beno, tiel Mi agos pro Miaj servantoj, ke Mi ne pereigu cxiujn.
65:9 Kaj Mi elirigos el Jakob semon kaj el Jehuda heredanton de Miaj montoj,  kaj heredos ilin Miaj elektitoj, kaj Miaj servantoj tie logxos.
65:10 Kaj SXaron estos pasxtejo de sxafoj, kaj la valo Ahxor kusxejo de bovoj por Mia popolo, kiu sercxas Min.
65:11 Sed vin, kiuj forlasis la Eternulon, forgesis Mian sanktan monton,  arangxas tablon por la Felicxo, kaj faras versxon por la Destino-
65:12 vin Mi destinos por la glavo, kaj cxiuj vi genuos por la bucxo, pro tio, ke Mi vokis kaj vi ne respondis, Mi parolis kaj vi ne auxskultis, kaj vi faris malbonon antaux Miaj okuloj, kaj elektis tion, kio ne placxis al Mi.
65:13 Tial tiele diras la Sinjoro, la Eternulo:Jen Miaj servantoj mangxos,  kaj vi malsatos; Miaj servantoj trinkos, kaj vi soifos; Miaj servantoj gxojos, kaj vi hontos;
65:14 Miaj servantoj kantos pro kora gajeco, kaj vi krios pro kora doloro kaj ploros pro aflikto de spirito.
65:15 Kaj vi donos vian nomon al Miaj elektitoj por malbeno, kaj la Sinjoro,  la Eternulo, vin mortigos; sed Siajn servantojn Li nomos per alia nomo.
65:16 Kiu sin benos sur la tero, tiu benos sin per la Dio vera; kaj kiu jxuros sur la tero, tiu jxuros per la Dio vera; cxar forgesitaj estos la antauxaj suferoj kaj forkasxigxos antaux Miaj okuloj.
65:17 CXar jen Mi kreos novan cxielon kaj novan teron; kaj la antauxajxo ne estos rememorigata, kaj oni ne pensos pri gxi.
65:18 Kaj vi nur gxojos kaj estos gajaj cxiam pri tio, kion Mi kreos; cxar jen Mi kreos Jerusalemon por gxojo kaj gxian popolon por gajeco.
65:19 Kaj Mi gxojos pri Jerusalem, kaj Mi estos gaja pri Mia popolo; kaj oni ne plu auxdos en gxi vocxon de ploro, nek vocxon de plendo.
65:20 Ne plu estos tie infano aux maljunulo, kiu ne atingus la plenecon de siaj tagoj; cxar junulo mortos en la agxo de cent jaroj, kaj pekulo estos malbenata per agxo centjara.
65:21 Ili konstruos domojn kaj logxos en ili; ili plantos vinbergxardenojn kaj mangxos iliajn fruktojn.
65:22 Ili ne konstruos, ke alia logxu; ili ne plantos, ke alia mangxu; cxar kiel la tagoj de arbo estas la tagoj de Mia popolo, kaj Miaj elektitoj eluzos la produktojn de siaj manoj gxis plena malnovigxo.
65:23 Ili ne laboros vane kaj ne naskos por pereo; cxar ili estos semo de benitoj de la Eternulo, kaj iliaj posteuloj kun ili.
65:24 Kaj estos tiel, ke antaux ol ili vokos, Mi respondos; ili estos ankoraux parolantaj, kaj Mi jam auxdos.
65:25 Lupo kaj sxafido pasxtigxos kune, leono simile al bovo mangxos pajlon,  kaj mangxajxo de serpento estos polvo. Ili ne faros malbonon nek difekton sur Mia tuta sankta monto, diras la Eternulo.
66:1 Tiele diras la Eternulo:La cxielo estas Mia trono, kaj la tero estas Mia piedbenketo; kie do estos la domo, kiun vi konstruos por Mi? kaj kie estos la loko por Mia ripozo?
66:2 CXion tion faris ja Mia mano, kaj tiel cxio farigxis, diras la Eternulo.  Nur tion Mi rigardas:humilulon kaj spirite-afliktiton, kiu respektegas Mian vorton.
66:3 Unu bucxas bovon, alia mortigas homon; unu bucxoferas sxafidon, alia rompas la kolon al hundo; unu alportas farunoferon, alia sangon de porko; unu incensas olibanon, alia pregxas al idolo. Sed kiel ili elektis al si siajn vojojn kaj ilia animo gxuas ilian abomenindajxon,
66:4 tiel ankaux Mi elektos por ili petolantojn kaj venigos sur ilin tion,  kion ili timis; cxar Mi vokis, kaj neniu respondis; Mi parolis, kaj ili ne auxskultis; sed ili faris malbonon antaux Miaj okuloj, kaj elektis tion, kio ne placxis al Mi.
66:5 Auxskultu la parolon de la Eternulo, vi, kiuj respektegas Lian parolon:Viaj fratoj, kiuj vin malamas kaj forpusxas pro Mia nomo, diras:La Eternulo montru Sian gloron, por ke ni vidu vian gxojon! Sed ili estos hontigitaj.
66:6 Auxdigxas brua vocxo el la urbo, vocxo el la templo, vocxo de la Eternulo, kiu repagas merititajxon al Siaj malamikoj.
66:7 Antaux ol sxi eksentis dolorojn, sxi naskis; antaux ol venis al sxi la akusxigxaj suferoj, sxi elfaligis filon.
66:8 Kiu auxdis ion similan? kiu vidis ion similan? cxu la tero naskas en unu tago? cxu naskigxas popolo per unu fojo, kiel, apenaux eksentinte naskajn dolorojn, tuj naskis Cion siajn filojn?
66:9 CXu Mi, malfermante la uteron, ne lasus naski? diras la Eternulo. CXu Mi, kiu pretigis la naskon, mem gxin haltigus? diras via Dio.
66:10 GXoju kun Jerusalem kaj estu gajaj pri gxi cxiuj gxiaj amantoj; forte gxoju pri gxi cxiuj, kiuj ploris pri gxi.
66:11 Sucxu kaj satigxu el la brusto de gxiaj konsoloj; sucxu kaj gxuu la abundon de gxia gloro.
66:12 CXar tiele diras la Eternulo:Jen Mi fluigos sur gxin pacon kiel riveron, kaj la ricxajxon de la popoloj kiel disversxigxintan torenton, por ke vi sucxu; sur la brakoj vi estos portataj, kaj sur la genuoj vi estos dorlotataj.
66:13 Kiel homon, kiun konsolas lia patrino, tiel Mi vin konsolos; kaj en Jerusalem vi estos konsolataj.
66:14 Kaj vi vidos, kaj gxojos via koro, kaj viaj ostoj vigligxos kiel fresxa verdajxo; kaj la mano de la Eternulo farigxos konata al Liaj servantoj, kaj Lia kolero al Liaj malamikoj.
66:15 CXar jen la Eternulo venos en fajro, kaj Lia cxaro estos kiel ventego,  por elversxi en ardo Sian koleron kaj en flama fajro Sian indignon.
66:16 CXar per fajro kaj glavo la Eternulo faros jugxon super cxiu karno; kaj multaj estos la frapitoj de la Eternulo.
66:17 Tiuj, kiuj sanktigas kaj purigas sin por la gxardenoj, starante post unu en la mezo, kiuj mangxas viandon de porko kaj abomenindajxon kaj musojn,  cxiuj kune estos ekstermitaj, diras la Eternulo.
66:18 Kaj por Mi, pro iliaj faroj kaj intencoj, venis la tempo kolekti cxiujn popolojn kaj gentojn, por ke ili venu kaj vidu Mian gloron.
66:19 Kaj Mi faros sur ili signon, kaj la savigxintojn el ili Mi sendos al la popoloj Tarsxisx, Pul, kaj Lud, al la strecxantoj de pafarkoj, al Tubal kaj Javan, sur la malproksimajn insulojn, kiuj ne auxdis la famon pri Mi kaj ne vidis Mian gloron; kaj ili proklamos Mian gloron inter la popoloj.
66:20 Kaj ili venigos cxiujn viajn fratojn el inter cxiuj popoloj kiel donacon al la Eternulo, sur cxevaloj kaj cxaroj, en veturiloj, kaj sur muloj kaj kameloj, sur Mian sanktan monton en Jerusalemon, diras la Eternulo,  simile al tio, kiel la Izraelidoj alportadis la donacojn en la domon de la Eternulo en pura vazo.
66:21 Kaj el ili Mi prenos al Mi pastrojn kaj Levidojn, diras la Eternulo.
66:22 CXar kiel la nova cxielo kaj la nova tero, kiujn Mi kreos, staros antaux Mi, diras la Eternulo, tiel staros via idaro kaj via nomo.
66:23 Kaj regule en cxiu monatkomenco kaj en cxiu sabato venos cxiu karno,  por adorklinigxi antaux Mi, diras la Eternulo.
66:24 Kaj ili eliros kaj vidos la kadavrojn de la homoj, kiuj malbonagis kontraux Mi; cxar ilia vermo ne mortos kaj ilia fajro ne estingigxos, kaj ili estos abomenindajxo por cxiu karno.


Next: Jeremiah

1:1 Paroloj de Jeremia, filo de HXilkija, el la pastroj, kiuj estis en Anatot, en la lando de Benjamen;
1:2 al kiu aperis la vorto de la Eternulo en la tempo de Josxija, filo de Amon, regxo de Judujo, en la dek-tria jaro de lia regxado,
1:3 kaj poste en la tempo de Jehojakim, filo de Josxija, regxo de Judujo,  gxis la fino de la dek-unua jaro de Cidkija, filo de Josxija, regxo de Judujo, gxis la forkonduko de la Jerusalemanoj en la kvina monato.
1:4 Aperis al mi la vorto de la Eternulo, dirante:
1:5 Antaux ol Mi formis vin en la utero, Mi vin konis, kaj antaux ol vi eliris el la ventro, Mi vin sanktigis, Mi faris vin profeto por la popoloj.
1:6 Mi diris:Ho ve, Sinjoro, ho Eternulo! mi ne povoscias paroli, cxar mi estas juna.
1:7 Sed la Eternulo diris al mi:Ne diru, ke vi estas juna; sed cxien, kien Mi sendos vin, iru, kaj cxion, kion Mi ordonos al vi, parolu.
1:8 Ne timu ilin; cxar Mi estas kun vi, por savi vin, diras la Eternulo.
1:9 Kaj la Eternulo etendis Sian manon kaj ektusxis mian busxon, kaj la Eternulo diris al mi:Jen Mi enmetis Miajn vortojn en vian busxon.
1:10 Vidu, Mi starigas vin hodiaux super la popoloj kaj super la regnoj, por elsxiri, rompi, pereigi, kaj detrui, por konstrui kaj planti.
1:11 Kaj aperis al mi la vorto de la Eternulo, dirante:Kion vi vidas,  Jeremia? Kaj mi diris:Mi vidas bastonon maldormantan.
1:12 Kaj la Eternulo diris al mi:Vi vidis bone; cxar Mi maldormos pri Mia vorto, por plenumi gxin.
1:13 Kaj duafoje aperis al mi la vorto de la Eternulo, dirante:Kion vi vidas?  Kaj mi diris:Mi vidas flame bolantan poton, kaj gxi rigardas de norde.
1:14 Kaj la Eternulo diris al mi:De norde venos la malfelicxo sur cxiujn logxantojn de la lando.
1:15 CXar jen Mi alvokos cxiujn gentojn de la nordaj regnoj, diras la Eternulo, kaj ili venos kaj starigos cxiu sian tronon antaux la pordegoj de Jerusalem kaj cxirkaux gxiaj muregoj kaj antaux cxiuj urboj de Judujo.
1:16 Kaj Mi eldiros Mian verdikton pri ili pro cxiuj iliaj malbonagoj, pro tio, ke ili forlasis Min kaj incensis al aliaj dioj kaj adorklinigxis antaux la faritajxo de siaj manoj.
1:17 Kaj vi zonu viajn lumbojn, levigxu, kaj diru al ili cxion, kion Mi ordonas al vi; ne tremu antaux ili, por ke Mi ne tremigu vin antaux ili.
1:18 Jen Mi faras vin hodiaux fortikigita urbo, fera kolono, kaj kupraj muroj en la tuta lando, kontraux la regxoj de Judujo, kontraux gxiaj princoj,  kontraux gxiaj pastroj, kaj kontraux la popolo de la lando.
1:19 Ili batalos kontraux vi, sed ne venkos vin; cxar Mi estas kun vi, diras la Eternulo, por savi vin.
2:1 Kaj aperis al mi la vorto de la Eternulo, dirante:
2:2 Iru kaj prediku al la oreloj de Jerusalem, dirante:Tiele diras la Eternulo:Mi memoras la piecon de via juneco, la amon de via fiancxineco, kiam vi sekvis Min en la dezerto, en lando ne prisemita.
2:3 Izrael tiam estis sanktajxo de la Eternulo, Lia unua frukto; cxiuj, kiuj mangxis gxin, estis kondamnitaj, malbono venis sur ilin, diras la Eternulo.
2:4 Auxskultu la vorton de la Eternulo, ho domo de Jakob kaj cxiuj familioj de la domo de Izrael.
2:5 Tiele diras la Eternulo:Kian maljustajxon viaj patroj trovis en Mi, ke ili malproksimigxis de Mi kaj sekvis vantajxon kaj mem vantigxis?
2:6 Kaj ili ne diris:Kie estas la Eternulo, kiu elkondukis nin el la Egipta lando, kiu kondukis nin tra dezerto, tra lando de stepoj kaj kavoj, tra lando seka kaj malluma, tra lando, kiun neniu trapasis kaj kie neniu logxis?
2:7 Kaj Mi venigis vin en landon fruktodonan, por ke vi mangxu gxiajn fruktojn kaj bonajxojn; sed vi venis kaj malpurigis Mian landon, kaj Mian heredajxon vi faris abomenindajxo.
2:8 La pastroj ne diris:Kie estas la Eternulo? la legxokompetentuloj ne atentis Min, la pasxtistoj perfidis Min, la profetoj profetis per Baal kaj sekvis idolojn.
2:9 Pro tio Mi ankoraux procesos kun vi, diras la Eternulo, kaj kun la filoj de viaj filoj Mi procesos.
2:10 CXar iru sur la insulojn de la Kitidoj kaj rigardu, sendu al la Kedaridoj kaj esploru bone kaj rigardu, cxu tie estas farita io simila.
2:11 CXu ia popolo sxangxis siajn diojn, kvankam ili ne estas dioj? sed Mia popolo sxangxis sian gloron je idoloj.
2:12 Miregu pri tio, ho cxielo, sentu teruron kaj forte konsternigxu, diras la Eternulo.
2:13 CXar du malbonagojn faris Mia popolo:Min ili forlasis, la fonton de viva akvo, por elhaki al si putojn, truhavajn putojn, kiuj ne povas teni akvon.
2:14 CXu Izrael estas sklavo, aux cxu li estas infano de la domo? kial li farigxis rabitajxo?
2:15 Kontraux li blekegis leonidoj, forte kriis, kaj ili faris lian landon dezerto; liaj urboj estas bruligitaj, kaj neniu logxas en ili.
2:16 Ecx la filoj de Nof kaj de Tahxpanhxes frakasis vian verton.
2:17 Vi jam mem tion faris al vi, cxar vi forlasis la Eternulon, vian Dion,  en la tempo, kiam Li gvidis vin sur la vojo.
2:18 Kaj nun por kio vi bezonas la vojon al Egiptujo? cxu por trinki la akvon de Nilo? Kaj por kio vi bezonas la vojon al Asirio? cxu por trinki la akvon de Euxfrato?
2:19 Via malboneco vin punos, kaj viaj malbonagoj faros al vi riprocxojn, por ke vi sciu kaj vidu, kiel malbone kaj maldolcxe estas, ke vi forlasis la Eternulon, vian Dion, kaj ne timas Min, diras la Sinjoro, la Eternulo Cebaot.
2:20 CXar antaux longe vi rompis vian jugon kaj dissxiris viajn sxnurojn, kaj vi diris:Mi ne plu malbonagos; tamen sur cxiu alta loko kaj sub cxiu verda arbo vi kusxigis vin kiel malcxastistino.
2:21 Mi plantis vin kiel bonegan vinberbrancxon, portontan plej gxustajn fruktojn; kiel do vi sxangxigxis cxe Mi je vinberbrancxo sovagxa?
2:22 Se vi ecx lavus vin per natro kaj uzus por vi multe da sapo, via malvirto tamen restos makula antaux Mi, diras la Sinjoro, la Eternulo.
2:23 Kiel vi povas diri:Mi ne malpurigis min, mi ne sekvis Baalojn? rigardu vian agadon en la valo, pripensu, kion vi faris, juna kamelino rapidpieda,  petolanta sur sia vojo.
2:24 Kiu povas reteni sovagxan azeninon, alkutimigxintan al la dezerto, kiam gxi sopiregas de sia volupta celado? cxiuj, kiuj gxin sercxas, ne bezonas lacigxi, en la sama stato ili gxin trovos.
2:25 Detenu viajn piedojn de nudeco kaj vian gorgxon de soifo. Sed vi diras:Ne, mi ne volas, cxar mi amas fremdulojn kaj mi sekvos ilin.
2:26 Kiel sxtelinto hontas, kiam oni lin trovas, tiel estas hontigita la domo de Izrael, ili, iliaj regxoj, iliaj princoj, iliaj pastroj, kaj iliaj profetoj,
2:27 kiuj diras al ligno:Vi estas mia patro; kaj al sxtono:Vi min naskis. Ili turnis al Mi la nukon, ne la vizagxon; sed en la tempo de sia malfelicxo ili diras:Levigxu, kaj savu nin.
2:28 Kie do estas viaj dioj, kiujn vi faris al vi? ili levigxu, se ili povas vin savi en la tempo de via malfelicxo; cxar kiom da urboj, tiom da dioj vi havas, ho Jehuda.
2:29 Kial vi volas disputi kun Mi? vi cxiuj defalis de Mi, diras la Eternulo.
2:30 Vane Mi frapis viajn infanojn, ili ne akceptis la moralinstruon; via glavo ekstermis viajn profetojn, kiel furioza leono.
2:31 Ho generacio, atentu la vorton de la Eternulo! CXu Mi estis por Izrael dezerto aux lando malluma? Kial do Mia popolo diras:Ni mem estas sinjoroj, ni ne plu iros al Vi?
2:32 CXu virgulino forgesas sian ornamon, aux fiancxino sian cxirkauxligon?  sed Mia popolo Min forgesis jam de tempo nekalkulebla.
2:33 Kiel vi beligas vian vojon, por sercxi amon! al agoj malbonaj vi ja alkutimigxis.
2:34 Ecx sur viaj baskoj oni trovas sangon de malricxuloj, senkulpuloj; ne en foskavoj Mi tion trovis, sed sur cxiuj tiuj lokoj.
2:35 Vi diras:Mi estas senkulpa, Lia kolero deturnu sin de mi. Sed Mi postulos jugxon inter ni pro tio, ke vi diras:Mi ne pekis.
2:36 Kiel malestiminda vi farigxis, sxangxante vian vojon! De Egiptujo vi estos tiel same hontigita, kiel vi estas hontigita de Asirio.
2:37 Ankaux el tie vi eliros kun la manoj sur la kapo, cxar la Eternulo forpusxis viajn esperojn kaj vi ne sukcesos kun ili.
3:1 Oni diras:Se viro forigas sian edzinon, kaj sxi foriras de li kaj edzinigxas kun alia viro, cxu li tiam povas reveni al sxi denove? cxu ne malpurigxus per tio tiu lando? Kaj vi malcxastis kun multaj amantoj; tamen revenu al Mi, diras la Eternulo.
3:2 Levu viajn okulojn al la altajxoj, kaj rigardu; kie vi ne adultis? CXe la vojoj vi sidis por ili, kiel Arabo en la dezerto, kaj vi malpurigis la landon per via malcxastado kaj malbonagoj.
3:3 Pro tio estas retenitaj la pluvoj, kaj la printempa pluvo ne aperis; sed vi havas frunton de malcxastistino, vi ne plu volas honti.
3:4 Tamen vi kriis al Mi:Mia patro, Vi, gvidinto de mia juneco!
3:5 cxu Vi koleros eterne kaj konservos la koleron por cxiam? Tiel vi parolas, kaj tamen vi faras malbonon kaj kontrauxstaras.
3:6 La Eternulo diris al mi en la tempo de la regxo Josxija:CXu vi vidis,  kion faris la defalinta Izrael? sxi iris sur cxiun altan monton kaj sub cxiun verdan arbon kaj tie malcxastis.
3:7 Kaj post kiam sxi faris cxion cxi tion, Mi diris:Revenu al Mi; sed sxi ne revenis. Kaj tion vidis sxia perfidema fratino Judujo.
3:8 Mi vidis cxiujn adultajxojn de la defalinta Izrael, kaj Mi forpelis sxin kaj donis al sxi eksedzigan leteron; tamen ne ektimis sxia perfidema fratino Judujo, sed sxi iris kaj ankaux malcxastis.
3:9 Kaj de la bruo de sxia malcxastado malpurigxis la lando, kaj sxi adultis kun sxtono kaj kun ligno.
3:10 Kaj malgraux cxio sxia perfidema fratino Judujo revenis al Mi ne per sia tuta koro, sed nur hipokrite, diras la Eternulo.
3:11 Kaj la Eternulo diris al mi:La defalinta Izrael estas piulino en komparo kun la perfidema Judujo.
3:12 Iru, kaj proklamu cxi tiujn vortojn norden, kaj diru:Revenu, defalinta Izrael, diras la Eternulo; Mi ne forturnos de vi Mian vizagxon, cxar Mi estas kompatema, diras la Eternulo, Mi ne koleros eterne.
3:13 Nur konfesu vian kulpon, ke vi pekis kontraux la Eternulo, via Dio, kaj kuradis al aliaj sub cxiun verdan arbon, kaj Mian vocxon vi ne auxskultis,  diras la Eternulo.
3:14 Revenu, defalintaj infanoj, diras la Eternulo, cxar Mi estas via sinjoro, kaj Mi prenos vin po unu el urbo kaj po du el tribo kaj venigos vin en Cionon.
3:15 Kaj Mi donos al vi pasxtistojn laux Mia koro, kiuj pasxtos vin kun sciado kaj sagxeco.
3:16 Kaj kiam vi kreskos kaj multigxos en la lando en tiu tempo, diras la Eternulo, oni ne plu parolos pri la kesto de interligo de la Eternulo; gxi ne venos en la koron, oni ne rememoros gxin, oni ne sercxos gxin, oni ne faros gxin denove.
3:17 En tiu tempo oni nomos Jerusalemon trono de la Eternulo, kaj tie kolektigxos cxiuj popoloj en la nomo de la Eternulo, en Jerusalem, kaj ili ne plu sekvos la logojn de sia malbona koro.
3:18 En tiu tempo la domo de Jehuda iros al la domo de Izrael, kaj ili kune iros el la norda lando en la landon, kiun Mi donis kiel heredajxon al viaj patroj.
3:19 Mi diris:Kiamaniere Mi alkalkulos vin al la filoj, kaj donos al vi la cxarman landon, la plej belan heredajxon inter multe da popoloj? Kaj Mi diris:Vi nomos Min patro, kaj vi ne fordeturnos vin de Mi.
3:20 Sed kiel virino, kiu perfidis sian amanton, tiel vi perfidis Min, ho domo de Izrael, diras la Eternulo.
3:21 Vocxo estas auxdata sur la altajxoj, plenda plorado de la filoj de Izrael, cxar ili malvirtigis sian vojon, forgesis la Eternulon, sian Dion.
3:22 Revenu, defalintaj infanoj; Mi resanigos vian defalon. Jen ni venis al Vi, cxar Vi estas la Eternulo, nia Dio.
3:23 Vere, mensogo estis en la altajxoj, en la multo da montoj; nur en la Eternulo, nia Dio, estas la savo de Izrael.
3:24 La hontindajxo formangxis la penadon de niaj patroj de post nia juneco:iliajn sxafojn, iliajn bovojn, iliajn filojn, kaj iliajn filinojn.
3:25 Ni kusxu en nia abomenindajxo, kaj nia hontindajxo nin kovru; cxar kontraux la Eternulo, nia Dio, ni pekis, ni kaj niaj patroj, de nia juneco gxis la nuna tago, kaj ni ne auxskultis la vocxon de la Eternulo, nia Dio.
4:1 Se vi volas rekonverti vin, ho Izrael, diras la Eternulo, rekonvertu vin al Mi; kaj se vi forigos viajn abomenindajxojn de antaux Mia vizagxo, kaj ne plu vagados,
4:2 kaj se vi en vero, bonordo, kaj pieco jxuros:Kiel la Eternulo vivas, tiam ankaux la popoloj benos sin per Li kaj gloros sin per Li.
4:3 CXar tiele diras la Eternulo al la viroj de Judujo kaj al Jerusalem:Plugu al vi novan plugokampon, kaj ne semu inter dornajxo.
4:4 Cirkumcidu vin al la Eternulo kaj forigu la prepucion de via koro, ho viroj de Judujo kaj logxantoj de Jerusalem, por ke Mia kolero ne eliru kiel fajro kaj ne brulu pro viaj malbonagoj tiel, ke neniu gxin estingos.
4:5 Proklamu en Judujo, auxdigu en Jerusalem, prediku kaj trumpetu en la lando; voku per plena vocxo, kaj diru:Kolektigxu, kaj ni iru en la fortikigitajn urbojn.
4:6 Levu standardon en Cion, kuru, ne haltu; cxar malfelicxon Mi venigas de nordo kaj grandan pereon.
4:7 Leono levigxas el sia densejo, kaj pereiganto de popoloj elmovigxas kaj eliras el sia loko, por fari vian landon dezerto; viaj urboj estos detruitaj,  kaj neniu logxos en ili.
4:8 Pro tio zonu vin per sakajxo, ploru kaj gxemu, cxar la flama kolero de la Eternulo ne forigxas de ni.
4:9 En tiu tago, diras la Eternulo, senvivigxos la koro de la regxo kaj la koro de la princoj, konsternigxos la pastroj, kaj la profetoj konfuzigxos.
4:10 Kaj mi diris:Ho Sinjoro, ho Eternulo! cxu Vi erarigis cxi tiun popolon kaj Jerusalemon, dirinte:Vi havos pacon-kaj dume la glavo atingis jam la animon?
4:11 En tiu tempo oni diros al tiu popolo kaj al Jerusalem:Seka vento de la altajxoj en la dezerto venas sur la vojon de la filino de Mia popolo, ne por ventumi kaj ne por purigi;
4:12 vento pli forta ol ili venos al Mi; tiam Mi diros Mian verdikton kontraux ili.
4:13 Jen gxi levigxas kiel nuboj, kaj gxiaj cxaroj estas kiel ventegoj, gxiaj cxevaloj estas pli rapidaj ol agloj; ve al ni! ni estos ruinigitaj.
4:14 Lavu de la malbono vian koron, ho Jerusalem, por ke vi savigxu; gxis kiam logxos en vi viaj malbonaj pensoj?
4:15 Venas voko el la regiono de Dan, kaj malbona sciigo de la monto de Efraim:
4:16 Sciigu al la popoloj, auxdigu pri Jerusalem, ke siegxontoj venas el lando malproksima kaj sonigas sian vocxon kontraux la urboj de Judujo.
4:17 Kiel kampogardistoj ili cxirkauxas gxin, cxar gxi ribelis kontraux Mi,  diras la Eternulo.
4:18 Via konduto kaj viaj faroj kauxzis tion al vi, tiu via malboneco, cxar gxi estas maldolcxa, cxar gxi penetris gxis via koro.
4:19 Mia internajxo, mia internajxo min doloras, batas mia koro, mi ne povas silenti; cxar vi, mia animo, auxdis sonon de korno, trumpetadon de batalo.
4:20 Estas proklamata malfelicxo post malfelicxo, cxar la tuta lando estas ruinigata, subite estas detruataj miaj domoj, momente miaj tendoj.
4:21 Kiel longe ankoraux mi vidos standardon, auxdos sonadon de korno?
4:22 CXar Mia popolo estas freneza, Min ili ne rekonas; ili estas malsagxaj infanoj, ili ne komprenas; sagxaj ili estas por fari malbonon, sed fari bonon ili ne povoscias.
4:23 Mi rigardas la teron, kaj jen gxi estas malplena kaj dezerta; la cxielon, kaj jen gxi estas senluma.
4:24 Mi rigardas la montojn-ili tremas, kaj cxiuj montetoj sxanceligxas.
4:25 Mi rigardas-trovigxas neniu homo, kaj cxiuj birdoj de la cxielo disflugis.
4:26 Mi rigardas-la fruktoricxa lando farigxis dezerto, kaj cxiuj gxiaj urboj estas detruitaj de la Eternulo, de la flamo de Lia kolero.
4:27 CXar tiele diras la Eternulo:Dezertigita estos la tuta lando, sed plenan ekstermon Mi ne faros.
4:28 Pro tio la tero ploros kaj la cxielo supre malgxojos; cxar Mi eldiris Mian decidon, kaj Mi ne bedauxras, kaj Mi ne reprenos gxin.
4:29 Pro la bruo de la rajdantoj kaj pafantoj forkuras la tuta urbo; oni kuras en densajn arbarojn, grimpas sur rokojn; cxiuj urboj malplenigxis, kaj neniu en ili logxas.
4:30 Kaj vi, dezertigita, kion vi faros? Ecx se vi metos sur vin purpuron, se vi ornamos vin per oraj ornamoj, se vi rugxe kolorigos vian vizagxon, vi ornamos vin vane:viaj amantoj vin malestimos, ili volos vin mortigi.
4:31 CXar Mi auxdas krion kiel de naskantino, gxemegadon kiel de virino naskanta la unuan infanon, krion de la filino de Cion; sxi gxemas, kaj etendas siajn manojn:Ho ve al mi! cxar mia animo pereas de la mortigantoj.
5:1 Trairu la stratojn de Jerusalem kaj rigardu, esploru kaj sercxu sur gxiaj palacoj, cxu vi trovos homon, kiu agas juste, kiu sercxas la veron-tiam Mi pardonos al gxi.
5:2 Ecx se ili diras:Mi jxuras per la Eternulo-ili tamen jxuras mensoge.
5:3 Ho Eternulo, Viaj okuloj rigardas ja la fidelecon; Vi batas ilin, sed ili ne sentas doloron; Vi preskaux pereigas ilin, sed ili ne volas preni moralinstruon; sian vizagxon ili faris pli malmola ol roko, ili ne volas konvertigxi.
5:4 Mi diris al mi:Eble ili estas malricxuloj, malkleruloj, ili ne konas la vojon de la Eternulo, la legxojn de sia Dio;
5:5 mi iros al la eminentuloj, kaj mi parolos kun ili:ili ja konas la vojon de la Eternulo, la legxojn de sia Dio; sed ankaux ili cxiuj kune rompis la jugon, dissxiris la sxnurojn.
5:6 Pro tio mortigos ilin leono el la arbaro, lupo el la stepo ilin prirabos,  leopardo atendos ilin apud iliaj urboj; cxiu, kiu eliros el tie, estos dissxirata. CXar multaj farigxis iliaj krimoj, fortaj farigxis iliaj perfidoj.
5:7 Kiel Mi tion pardonus al vi? viaj filoj Min forlasis kaj jxuris per ne-  dioj. Mi jxurigis ilin, sed ili adultas kaj iras amase en malcxastejojn.
5:8 Ili farigxis kiel voluptemaj pasiaj cxevaloj; cxiu blekas al la edzino de sia proksimulo.
5:9 CXu Mi povas ne puni pro tio? diras la Eternulo; kaj cxu al tia popolo Mia animo povas ne vengxi?
5:10 Iru sur gxiajn muregojn kaj detruu ilin, tamen ne tute ekstermu; forigu gxiajn brancxojn, cxar ne por la Eternulo ili estas.
5:11 CXar forte perfidis Min la domo de Izrael kaj la domo de Jehuda, diras la Eternulo.
5:12 Ili neis la ekzistadon de la Eternulo, kaj diris:Li ne ekzistas, kaj ne venos sur nin malbono, kaj glavon kaj malsaton ni ne vidos.
5:13 Kaj la profetoj estas kiel vento, ne trovigxas en ili la vorto de Dio;  tiel farigxu al ili.
5:14 Pro tio tiele diras la Eternulo, Dio Cebaot:Pro tio, ke vi parolas tiajn vortojn, jen Mi metos Miajn vortojn en vian busxon kiel fajron, kaj cxi tiu popolo estos kiel ligno, kiun gxi konsumos.
5:15 Jen Mi venigos sur vin, sur la domon de Izrael, popolon de malproksime,  diras la Eternulo, popolon fortan, popolon antikvan, popolon, kies lingvon vi ne scias; kaj vi ne komprenos, kion gxi parolas.
5:16 GXia sagujo estas kiel malfermita tombo; cxiuj ili estas herooj.
5:17 GXi formangxos vian rikolton kaj vian panon, ekstermos viajn filojn kaj viajn filinojn, formangxos viajn sxafojn kaj viajn bovojn, formangxos viajn vinberojn kaj viajn figojn, detruos per glavo viajn fortikigitajn urbojn,  kiujn vi fidas.
5:18 Sed ecx en tiu tempo, diras la Eternulo, Mi ne pereigos vin tute.
5:19 Kaj kiam oni demandos:Pro kio la Eternulo, nia Dio, faras al ni cxion cxi tion? tiam diru al ili:Kiel vi forlasis Min kaj servas al fremdaj dioj en via lando, tiel vi servos al fremduloj en lando, kiu ne apartenas al vi.
5:20 Anoncu tion en la domo de Jakob kaj auxdigu en Judujo, dirante:
5:21 Auxskultu cxi tion, ho popolo malsagxa kaj senkora, kiu havas okulojn,  sed ne vidas, havas orelojn, sed ne auxdas.
5:22 CXu vi ne timas Min? diras la Eternulo; cxu vi ne tremas antaux Mi, kiu faris sablon limo por la maro, arangxo eterna, kiun gxi ne transpasxas? kiom ajn gxi skuigxas, gxi nenion povas fari; kiom ajn bruas gxiaj ondoj, ili ne povas gxin transpasxi.
5:23 Sed cxi tiu popolo havas koron defaleman kaj neobeeman, ili defalis kaj foriris.
5:24 Kaj ili ne diris en sia koro:Ni timu la Eternulon, nian Dion, kiu donas al ni pluvon frusezonan kaj malfrusezonan en gxia tempo, kiu gardas por ni la semajnojn, destinitajn por la rikolto.
5:25 Viaj malbonagoj tion forklinis, kaj viaj pekoj forigis de vi la bonon.
5:26 CXar inter Mia popolo trovigxas malvirtuloj, kiuj faras insidojn,  starigas pereigajn kaptilojn, kaptas la homojn.
5:27 Kiel birdejo estas plena de birdoj, tiel iliaj domoj estas plenaj de trompakirajxoj; tial ili farigxis grandaj kaj ricxaj.
5:28 Ili farigxis grasaj, ili farigxis dikaj; ili faris malbonajn agojn;  jugxon ili ne faras, jugxon pri orfo, sed ili gxuas la vivon; justecon al malricxuloj ili ne faras.
5:29 CXu Mi povas lasi tion sen puno? diras la Eternulo; cxu al tia popolo Mia animo ne vengxos?
5:30 Io konsterna kaj terura farigxis en la lando:
5:31 la profetoj profetas malverajxon, kaj la pastroj regas per ili; kaj al mia popolo tio placxas. Kaj kion vi faros en la estonteco?
6:1 Kuru rapide, ho filoj de Benjamen, el Jerusalem, kaj en Tekoa sonigu la trumpeton kaj super Bet-Kerem faru signalon; cxar de nordo aperas malbono kaj granda pereo.
6:2 Al bela kaj delikata virino Mi similigis la filinon de Cion.
6:3 Al sxi venos pasxtistoj kun siaj brutaroj, cxirkaux sxi ili starigos tendojn, kaj cxiu pasxtos sur sia loko.
6:4 Arangxu militon kontraux sxi; levigxu, ni iru en tagmezo. Ho ve al ni!  cxar baldaux vesperigxos, etendigxas la ombroj de vespero.
6:5 Levigxu, ni iru nokte, kaj ni detruu sxiajn palacojn.
6:6 CXar tiele diras la Eternulo Cebaot:Haku sxiajn arbojn kaj arangxu remparon cxirkaux Jerusalem; cxi tiun urbon oni devas puni, gxi estas tute plena de malbonagoj.
6:7 Kiel fonto elfluigas sian akvon, tiel gxi elfluigas el si malbonon; nur perforteco kaj rabado estas auxdataj en gxi, antaux Mi estas cxiam turmentado kaj batado.
6:8 Prudentigxu, ho Jerusalem, por ke ne forigxu de vi Mia animo, por ke Mi ne faru vin dezerto, lando ne logxata.
6:9 Tiele diras la Eternulo Cebaot:Oni kolektu la restajxon de Izrael kiel restajxon de vinberoj; eltiru kaj retiru vian manon, kiel sxirkolektanto de vinberoj super la korboj.
6:10 Kun kiu Mi parolu, kiun Mi admonu, ke oni Min auxskultu? ilia orelo ne estas cirkumcidita, kaj ili ne povas auxdi. Jen la vorton de la Eternulo ili malsxatas; ili ne deziras gxin.
6:11 Tial Mi plenigxis de kolero de la Eternulo, Mi ne plu povas toleri;  elversxu gxin sur la infanojn sur la strato kaj sur la interkonsiligxon de la junuloj; kiel viro, tiel ankaux virino estos kaptita, maljunulo kaj profundagxulo.
6:12 Iliaj domoj transiros al aliuloj, ankaux la kampoj kaj la edzinoj; cxar Mi etendos Mian manon sur la logxantojn de la lando, diras la Eternulo.
6:13 CXar cxiuj, de la malgrandaj gxis la grandaj, estas profitavidaj; kaj de la profetoj gxis la pastroj cxiuj faras malhonestajxon.
6:14 Kaj la vundojn de Mia popolo ili kuracas per facilanimigo, dirante, ke cxio estas en bona stato, kvankam ne estas bona stato.
6:15 CXu ili hontas, ke ili faras abomenindajxon? ili tute ne hontas, ili ecx ne povoscias rugxigxi; tial ili falos inter la falantoj, ili renversigxos,  kiam Mi vizitos ilin, diras la Eternulo.
6:16 Tiele diras la Eternulo:Starigxu sur la vojoj kaj rigardu, kaj demandu pri la vojoj antikvaj, kia estas la bona vojo, kaj iru laux gxi kaj trovu ripozon por via animo. Sed ili diris:Ni ne iros.
6:17 Kaj Mi starigis gardistojn super vi, dirante:Atentu la sonadon de la trumpeto. Sed ili diris:Ni ne atentos.
6:18 Tial auxdu, ho popoloj, kaj sciu, ho komunumoj, kio farigxas cxe ili.
6:19 Auxskultu, ho tero! jen Mi venigas malfelicxon sur cxi tiun popolon,  frukton de iliaj pensoj; cxar ili ne atentis Miajn vortojn, kaj Mian instruon ili forpusxis.
6:20 Por kio Mi bezonas la olibanon venantan el SXeba, kaj la bonodoran kanon el malproksima lando? viaj bruloferoj ne placxas al Mi, kaj viaj bucxoferoj ne estas agrablaj al Mi.
6:21 Tial tiele diras la Eternulo:Jen Mi metos antaux cxi tiu popolo falpusxilon, kaj sur gxi falpusxigxos kune patroj kaj filoj, najbaro kaj amiko pereos.
6:22 Tiele diras la Eternulo:Jen venos popolo el norda lando, kaj granda nacio levigxos de la randoj de la tero.
6:23 Pafarkon kaj lancon ili tenas forte; kruelaj ili estas kaj senkompataj;  ilia vocxo bruas kiel maro; sur cxevaloj ili rajdas, armite por la batalo kiel unu homo, kontraux vin, ho filino de Cion.
6:24 Kiam ni auxdis pri ili, mallevigxis niaj manoj, teruro kaj doloro nin atakis kiel naskantinon.
6:25 Ne eliru sur la kampon, ne iru sur la vojon, cxar la glavo de la malamiko vekas teruron cxirkauxe.
6:26 Ho filino de Mia popolo! zonu vin per sakajxo, rulu vin en cindro,  funebru kiel pro sola filo, ploru maldolcxe, cxar subite venos sur nin la pereiganto.
6:27 Kiel esploranton Mi starigis vin inter Mia popolo, fortan, ke vi ekkonu kaj esploru ilian vojon.
6:28 CXiuj ili estas obstinaj defalintoj, kalumniantoj, kupro kaj fero; cxiuj ili estas degenerintoj.
6:29 La blovilo bruldifektigxis, la plumbo malaperis en la fajro; vane fandis la fandisto:la malbonuloj ne apartigxis.
6:30 Argxento rifuzita oni nomos ilin, cxar la Eternulo forrifuzis ilin.
7:1 Jen estas la vorto, kiu aperis al Jeremia de la Eternulo:
7:2 Starigxu en la pordego de la domo de la Eternulo, kaj tie proklamu cxi tiun vorton, kaj diru:Auxskultu la vorton de la Eternulo, cxiuj Judoj, kiuj venas en cxi tiun pordegon, por adorklinigxi al la Eternulo.
7:3 Tiele diras la Eternulo Cebaot, Dio de Izrael:Plibonigu vian vojon kaj vian konduton; tiam Mi logxigos vin sur cxi tiu loko.
7:4 Ne fidu la mensogajn vortojn, kiam oni diras al vi:CXi tie estas la templo de la Eternulo, la templo de la Eternulo, la templo de la Eternulo.
7:5 Nur se vi plibonigos vian vojon kaj vian konduton, se vi agos juste unu rilate la alian,
7:6 se vi ne premos fremdulon, orfon, kaj vidvinon, se vi ne versxos senkulpan sangon sur cxi tiu loko, kaj ne sekvos aliajn diojn por via malfelicxo:
7:7 tiam Mi logxigos vin sur cxi tiu loko, en la lando, kiun Mi donis al viaj patroj, cxiam kaj eterne.
7:8 Jen vi fidas la mensogajn vortojn, kiuj neniom helpas.
7:9 SXtelante, mortigante, adultante, jxurante mensoge, incensante al Baal,  kaj sekvante aliajn diojn, kiujn vi ne konas,
7:10 vi poste venas kaj starigxas antaux Mi en cxi tiu domo, kiu estas nomata per Mia nomo, kaj vi diras:Ni savigxis-kvankam vi plue faras cxiujn tiujn abomenindajxojn!
7:11 CXu cxi tiun domon, kiu estas nomata per Mia nomo, vi rigardas kiel neston de rabistoj? Mi bone vidas tion, diras la Eternulo.
7:12 Iru do al Mia loko en SXilo, kie Mi antauxe logxigis Mian nomon, kaj rigardu, kion Mi faris al gxi pro la malbonagoj de Mia popolo Izrael.
7:13 Kaj nun, cxar vi faras cxiujn tiujn farojn, diras la Eternulo, kaj Mi de frua mateno cxiam parolas al vi, kaj vi ne auxskultas, Mi vokas vin, kaj vi ne respondas:
7:14 tial al la domo, kiu estas nomata per Mia nomo kaj kiun vi fidas, kaj al la loko, kiun Mi donis al vi kaj al viaj patroj, Mi faros tiel, kiel Mi faris al SXilo.
7:15 Mi forpusxos vin de antaux Mi, kiel Mi forpusxis cxiujn viajn fratojn,  la tutan idaron de Efraim.
7:16 Kaj vi ne pregxu por cxi tiu popolo kaj ne direktu por ili supren krion kaj pregxon kaj ne klopodu antaux Mi, cxar Mi ne auxskultos vin.
7:17 CXu vi ne vidas, kion ili faras en la urboj de Judujo kaj sur la stratoj de Jerusalem?
7:18 La filoj kolektas la lignon, kaj la patroj ekbruligas la fajron, kaj la virinoj knedas la paston, por fari kukojn por la regxino de la cxielo, kaj ili faras versxoferojn al aliaj dioj, por cxagreni Min.
7:19 Sed cxu Min ili cxagrenas? diras la Eternulo; cxu ne sin mem, por hontigi sian vizagxon?
7:20 Tial tiele diras la Sinjoro, la Eternulo:Jen Mia kolero kaj indigno elversxigxos sur cxi tiun lokon, sur la homojn kaj sur la brutojn kaj sur la arbojn de la kampo kaj sur la fruktojn de la tero; gxi ekflamos kaj ne estingigxos.
7:21 Tiele diras la Eternulo Cebaot, Dio de Izrael:Aldonu viajn bruloferojn al viaj bucxoferoj, kaj mangxu la viandon;
7:22 cxar Mi ne parolis al viaj patroj kaj Mi ne ordonis al ili pri bruloferoj kaj bucxoferoj en la tago, kiam Mi elkondukis ilin el la lando Egipta;
7:23 nur cxi tion Mi ordonis al ili:Auxskultu Mian vocxon, kaj Mi estos via Dio, kaj vi estos Mia popolo, kaj iru laux la tuta vojo, kiun Mi montros al vi, por ke estu al vi bone.
7:24 Sed ili ne auxskultis kaj ne alklinis sian orelon, ili agis laux siaj propraj pensoj, laux la obstineco de sia malbona koro, kaj ili iris malantauxen, ne antauxen.
7:25 De post la tago, kiam viaj patroj eliris el la lando Egipta, gxis la nuna tago Mi sendadis al vi cxiujn Miajn servantojn, la profetojn, cxiutage Mi sendis;
7:26 sed ili ne auxskultis Min kaj ne alklinis sian orelon, ili obstinigis sian nukon, agis pli malbone ol iliaj patroj.
7:27 Kaj kiam vi diros al ili cxion cxi tion, ili ne auxskultos vin; kiam vi vokos ilin, ili ne respondos al vi.
7:28 Diru do al ili:Jen estas popolo, kiu ne auxskultas la vocxon de la Eternulo, sia Dio, kaj ne akceptas moralinstruon; la kredo malaperis kaj estas ekstermita el ilia busxo.
7:29 Detondu viajn harojn kaj forjxetu ilin, kantu funebran kanton sur la altajxoj; cxar la Eternulo forrifuzis kaj forpusxis la generacion, kiun Li koleras.
7:30 CXar la filoj de Jehuda faras malbonon antaux Miaj okuloj, diras la Eternulo; siajn abomenindajxojn ili metis en la domon, kiu estas nomata per Mia nomo, por malpurigi gxin.
7:31 Ili arangxis altajxojn de Tofet en la valo de la filo de Hinom, por bruligi siajn filojn kaj siajn filinojn en fajro, kion Mi ne ordonis kaj kio neniam estis en Miaj pensoj.
7:32 Pro tio jen venos tempo, diras la Eternulo, kiam oni jam nomos tion ne Tofet kaj valo de la filo de Hinom, sed valo de mortigado, kaj en Tofet oni enterigos mortintojn, cxar mankos alia loko.
7:33 Kaj la kadavroj de cxi tiu popolo estos mangxajxo por la birdoj de la cxielo kaj por la bestoj de la tero, kiujn neniu fortimigos.
7:34 Kaj Mi cxesigos en la urboj de Judujo kaj sur la stratoj de Jerusalem la sonojn de gxojo kaj la sonojn de gajeco, la vocxon de fiancxo kaj la vocxon de fiancxino; cxar la lando farigxos dezerto.
8:1 En tiu tempo, diras la Eternulo, oni eljxetos el iliaj tomboj la ostojn de la regxoj de Judujo kaj la ostojn de gxiaj princoj kaj la ostojn de la pastroj kaj la ostojn de la profetoj kaj la ostojn de la logxantoj de Jerusalem;
8:2 kaj oni disjxetos ilin antaux la suno kaj antaux la luno kaj antaux la tuta armeo de la cxielo, kiujn ili amis, al kiuj ili servis, kiujn ili sekvis, kiujn ili sercxis, kaj al kiuj ili adorklinigxis; oni ne kolektos ilin kaj ne enterigos ilin, sed ili estos kiel sterko sur la suprajxo de la tero.
8:3 Kaj preferos la morton ol la vivon cxiuj restintoj, kiuj restos el tiu malbona gento, kiuj restos en cxiuj lokoj, sur kiujn Mi dispelis ilin, diras la Eternulo Cebaot.
8:4 Kaj diru al ili:Tiele diras la Eternulo:CXu se oni falis, oni ne levigxas? cxu se oni devojigxis, oni ne volas reveni?
8:5 Kial do cxi tiu popolo en Jerusalem defalis per defalo obstina? ili forte sin tenas je la malverajxo kaj ne volas sin konverti.
8:6 Mi atentis kaj auxskultis, sed ili parolas nenion gxustan; neniu pentas sian malbonecon, dirante:Kion mi faris? CXiu fordonis sin al sia kurado, kiel cxevalo, kiu flugrapide kuras en la batalon.
8:7 Ecx cikonio sub la cxielo scias sian tempon, turto, hirundo, kaj gruo observas la tempon, kiam ili devas veni; sed Mia popolo ne scias la legxon de la Eternulo.
8:8 Kiel vi diras:Ni estas sagxuloj, kaj ni havas antaux ni la instruon de la Eternulo? GXi farigxis ja mensogajxo per la mensoga skribilo de la skribistoj.
8:9 Per honto kovris sin la sagxuloj, konfuzigxis kaj implikigxis; jen ili forrifuzis la vorton de la Eternulo, kian do sagxecon ili havas?
8:10 Tial Mi fordonos iliajn edzinojn al aliuloj, iliajn kampojn al venkintoj; cxar de malgrandulo gxis grandulo ili cxiuj estas profitavidaj, de profeto gxis pastro ili cxiuj faras malhonestajxon.
8:11 Kaj la vundojn de la filino de Mia popolo ili kuracas per facilanimigo,  dirante, ke cxio estas en bona stato, kvankam ne estas bona stato.
8:12 CXu ili hontas, ke ili faras abomenindajxon? ili tute ne hontas, ili ecx ne povoscias rugxigxi; tial ili falos inter la falantoj, ili renversigxos,  kiam Mi vizitos ilin, diras la Eternulo.
8:13 Mi plene sxirkolektos ilin, diras la Eternulo; ne restos beroj sur la vinberbrancxo nek figoj sur la figarbo, kaj la folioj forvelkos, kaj Mi donos al ili plenan pereon.
8:14 Por kio ni sidas? kolektigxu, kaj ni iru en la fortikigitajn urbojn, kaj ni tie pereu; cxar la Eternulo, nia Dio, pereigas nin kaj trinkigas al ni akvon maldolcxan pro tio, ke ni pekis antaux la Eternulo.
8:15 Ni esperis pacon, sed venas nenio bona; ni esperis tempon de resanigxo,  sed jen estas teruro.
8:16 El la regiono de Dan oni auxdas spiregadon de iliaj cxevaloj; de la blekegado de iliaj fortaj cxevaloj tremas la tuta tero; ili iras, kaj ili formangxos la teron, kaj tion, kio estas sur gxi, la urbon kaj gxiajn logxantojn.
8:17 CXar jen Mi sendos sur vin serpentojn, vipurojn, kiujn oni ne povas sorcxligi, kaj ili pikos vin, diras la Eternulo.
8:18 Mia malgxojo estas super cxiuj malgxojoj, mia koro en mi doloras.
8:19 Jen mi auxdas kriadon de la filino de mia popolo el lando malproksima:CXu jam ne ekzistas la Eternulo en Cion? cxu gxia Regxo ne estas en gxi? Sed kial ili kolerigis min per siaj idoloj, per fremdaj vantajxoj?
8:20 Pasis la rikolto, finigxis la somero, sed ni ne ricevis helpon.
8:21 La malfelicxo de mia popolo min afliktas, mi malgxojas, mi sentas teruron.
8:22 CXu ne ekzistas balzamo en Gilead? cxu ne ekzistas tie kuracisto? kial do ne venas resanigxo al la filino de mia popolo?
9:1 Ho, se mia kapo havus suficxe da akvo kaj miaj okuloj estus fonto da larmoj! tage kaj nokte mi priplorus la mortigitojn el mia popolo.
9:2 Ho, se mi havus en la dezerto rifugxejon por migrantoj! tiam mi forlasus mian popolon kaj forirus de ili, cxar ili cxiuj estas adultuloj, amaso da perfiduloj.
9:3 Per siaj langoj ili pafas mensogon kiel per pafarko, ne por vero ili fortigxas sur la tero; ili iras de malbonago al malbonago, kaj Min ili ne konas, diras la Eternulo.
9:4 Gardu vin unu kontraux alia, kaj fidu neniun fraton; cxar cxiu frato insidas, kaj cxiu proksimulo disportas kalumniojn.
9:5 Unu trompas alian, kaj veron ili ne parolas; ili lernigis sian langon paroli malveron, ili lacigxas de malbonagado.
9:6 Vi logxas meze de malhonesteco; pro malhonesteco ili ne volas koni Min,  diras la Eternulo.
9:7 Tial tiele diras la Eternulo Cebaot:Jen Mi fandos kaj elprovos ilin; cxar kiel alie Mi povas agi kun la filino de Mia popolo?
9:8 Ilia lango estas vundanta sago, gxi parolas trompe; per sia busxo ili afable salutas sian proksimulon, sed en sia koro ili faras insidon kontraux li.
9:9 CXu pro tio Mi povas ne puni ilin? diras la Eternulo; cxu al tia popolo Mia animo ne vengxos?
9:10 Pri la montoj Mi ploros, kaj pri la kabanoj en la dezerto Mi kantos funebre; cxar ili estas tiel bruligitaj, ke jam neniu migranto en ilin eniras, kaj oni jam ne auxdas blekadon de brutoj; de la birdoj de la cxielo gxis la brutoj cxio diskuris, foriris.
9:11 Mi faros Jerusalemon amaso da sxtonoj, logxejo de sxakaloj; kaj la urbojn de Judujo Mi dezertigos tiel, ke estos en ili neniu logxanto.
9:12 CXu ekzistas homo sagxa, kiu komprenus tion kaj klarigus tion, kion diras al li la busxo de la Eternulo, pro kio la lando pereis kaj estas bruldetruita kiel dezerto tiel, ke neniu iras tra gxi?
9:13 Kaj la Eternulo diris:Pro tio, ke ili forlasis Mian instruon, kiun Mi donis al ili, kaj ne auxskultis Mian vocxon kaj ne sekvis gxin,
9:14 sed sekvis la obstinecon de sia koro kaj la Baalojn, kiel lernigis al ili iliaj patroj:
9:15 tial tiele diras la Eternulo Cebaot, Dio de Izrael:Jen Mi mangxigos al tiu popolo vermuton kaj trinkigos al ili akvon maldolcxan;
9:16 kaj Mi dissemos ilin inter popoloj, kiujn ne konis ili nek iliaj patroj;  kaj Mi sendos post ilin glavon, gxis Mi tute ekstermos ilin.
9:17 Tiele diras la Eternulo Cebaot:Sercxu kaj voku ploristinojn, ke ili venu; sendu voki lertulinojn en tia afero, ke ili venu.
9:18 Ili rapidu kaj komencu funebran ploradon pri ni, por ke el niaj okuloj ekfluu larmoj kaj de niaj palpebroj ekversxigxu akvo.
9:19 Vocxo de funebra plorado estos auxdata el Cion:Kiele ni estas ruinigitaj! kiele ni estas kovritaj de honto! cxar ni forlasis nian landon kaj estas eljxetitaj el niaj logxejoj.
9:20 Auxskultu do, ho virinoj, la vorton de la Eternulo, kaj via orelo enprenu la vorton el Lia busxo:Lernigu al viaj filinoj funebran ploradon kaj unu al alia funebran kantadon.
9:21 CXar la morto eniras en niajn fenestrojn kaj venas en niajn palacojn,  por ekstermi infanojn de ekstere, junulojn de la stratoj.
9:22 Diru, ke tiele diras la Eternulo:La kadavroj de homoj falos kiel sterko sur la kampojn kaj kiel garboj malantaux la rikoltanto, kaj neniu ilin enkolektos.
9:23 Tiele diras la Eternulo:Ne fieru sagxulo pri sia sagxeco, ne fieru fortulo pri sia forteco, ne fieru ricxulo pri sia ricxeco;
9:24 sed kiu volas fieri, tiu fieru nur pri tio, ke li komprenas kaj konas Min, ke Mi estas la Eternulo, kiu faras korfavorajxon, jugxon, kaj justajxon sur la tero; cxar cxi tio placxas al Mi, diras la Eternulo.
9:25 Jen venos tagoj, diras la Eternulo, kiam Mi punvizitos cxiujn cirkumciditajn kaj necirkumciditajn,
9:26 Egiptujon, Judujon, Edomon, la Amonidojn, Moabon, kaj cxiujn, kiuj tondas la harojn sur la tempioj kaj kiuj logxas en la dezerto; cxar cxiuj popoloj havas necirkumciditan prepucion, sed la tuta domo de Izrael havas necirkumciditan koron.
10:1 Auxskultu la vorton, kiun diras pri vi la Eternulo, ho domo de Izrael!
10:2 Tiele diras la Eternulo:Ne lernu la konduton de la nacioj, kaj ne timu la signojn de la cxielo, kiel la nacioj ilin timas.
10:3 CXar la arangxoj de la nacioj estas vantajxo:ili dehakas arbon en la arbaro, kaj cxarpentisto prilaboras gxin per hakilo;
10:4 ili ornamas gxin per argxento kaj oro, fortikigas per najloj kaj marteloj, por ke gxi ne disfalu.
10:5 Ili estas kiel kolono cxirkauxforgxita; ili ne parolas, oni portas ilin,  cxar ili ne povas iri. Ne timu ilin, cxar ili ne faras malbonon, tiel same,  kiel ili ne povas fari bonon.
10:6 Sed simila al Vi, ho Eternulo, ekzistas neniu; granda Vi estas, kaj granda estas Via nomo en potenco.
10:7 Kiu povas ne timi Vin, ho Regxo de la popoloj? al Vi tio decas, cxar inter cxiuj sagxuloj de la nacioj kaj en cxiuj iliaj regnoj ekzistas neniu simila al Vi.
10:8 CXiuj ili malsagxigxis kaj idiotigxis, cxar ligno donas ja nur vantajxan instruon.
10:9 Foliigita argxento estas venigita el Tasxisx kaj oro el Ufaz,  laboritajxo de artisto kaj de la manoj de fandisto; blua kaj purpura sxtofo estas ilia vesto, cxio estas faritajxo de lertuloj.
10:10 Sed la Eternulo estas Dio vera, Li estas Dio vivanta kaj Regxo eterna;  de Lia kolero tremas la tero, kaj la nacioj ne povas elteni Lian indignon.
10:11 Diru do al ili:La dioj, kiuj ne kreis la cxielon kaj la teron, pereos de sur la tero kaj sub la cxielo.
10:12 Li kreis la teron per Sia forto, arangxis la mondon per Sia sagxo, kaj per Sia prudento etendis la cxielon.
10:13 Kiam Li eksonigas Sian vocxon, kolektigxas multego da akvo en la cxielo; Li levas la nubojn de la randoj de la tero, Li aperigas fulmojn inter la pluvo, kaj elirigas la venton el Siaj trezorejoj.
10:14 Malsagxigxis cxiu homo kun sia sciado, per honto kovrigxis cxiu fandisto kun sia statuo; cxar lia fanditajxo estas malverajxo, gxi ne havas en si spiriton.
10:15 Tio estas vantajxo, faro de eraro; kiam ili estos vizititaj, ili pereos.
10:16 Ne simila al ili estas Tiu, kiun havas Jakob; cxar Li estas la kreinto de cxio, kaj Izrael estas la gento de Lia heredo; Eternulo Cebaot estas Lia nomo.
10:17 Forprenu de la tero vian komercajxon, vi, kiu logxas en fortikajxo;
10:18 cxar tiele diras la Eternulo:Jen Mi cxi tiun fojon eljxetos la logxantojn de la lando, kaj Mi premos ilin, ke ili sentos kaj diros:
10:19 Ho ve al mi en mia malfelicxo! neresanigebla estas mia vundo. Kaj mi pensis, ke tio estas mia malsano, kiun mi devas elporti.
10:20 Mia tendo estas ruinigita, kaj cxiuj miaj sxnuroj estas dissxiritaj;  miaj infanoj foriris de mi kaj forestas; estas jam neniu, kiu povus starigi mian tendon kaj pendigi miajn kurtenojn.
10:21 CXar la pasxtistoj malsagxigxis kaj ne sercxis la Eternulon; tial ili nenion komprenas kaj ilia tuta pasxtataro estas dispelita.
10:22 Jen venas lauxta krio kaj granda bruo el norda lando, por fari la urbojn de Judujo ruinoj, logxejo de sxakaloj.
10:23 Mi scias, ho Eternulo, ke la vojo de homo estas ne laux lia volo, ke homo iranta ne povas libere direkti siajn pasxojn.
10:24 Punu min, ho Eternulo, sed lauxjugxe, ne en Via kolero, por ke Vi min ne tro dispremu.
10:25 Elversxu Vian koleron sur tiujn naciojn, kiuj Vin ne konas, kaj sur la gentojn, kiuj ne vokas Vian nomon; cxar ili formangxis Jakobon, englutis lin,  ekstermis lin, kaj dezertigis lian logxejon.
11:1 Jen estas la vorto, kiu aperis al Jeremia de la Eternulo:
11:2 Auxskultu la vortojn de cxi tiu interligo, kaj raportu ilin al la Judoj kaj al la logxantoj de Jerusalem.
11:3 Kaj diru al ili:Tiele diras la Eternulo, Dio de Izrael:Malbenita estu la homo, kiu ne auxskultos la vortojn de cxi tiu interligo,
11:4 kiun Mi donis al viaj patroj, kiam Mi elkondukis ilin el la lando Egipta, el la fera forno, dirante:Obeu Mian vocxon, kaj faru cxion, kion Mi ordonas al vi; kaj vi estos Mia popolo, kaj Mi estos via Dio;
11:5 por ke plenumigxu la jxuro, kiun Mi jxuris al viaj patroj, ke Mi donos al ili landon, kie fluas lakto kaj mielo, kiel tio estas nun. Kaj mi respondis kaj diris:Tiel estu, ho Eternulo.
11:6 Kaj la Eternulo diris al mi:Proklamu cxiujn cxi tiujn vortojn en la urboj de Judujo kaj sur la stratoj de Jerusalem, dirante:Auxskultu la vortojn de cxi tiu interligo kaj plenumu ilin.
11:7 CXar Mi klare avertis viajn patrojn, kiam Mi elkondukis ilin el la lando Egipta, gxis la nuna tago, Mi konstante avertadis ilin, dirante:Auxskultu Mian vocxon.
11:8 Sed ili ne auxskultis kaj ne alklinis sian orelon, cxiu sekvis la obstinecon de sia malbona koro; kaj tial Mi venigis sur ilin cxion, kio estas dirita en cxi tiu interligo, kiun Mi ordonis plenumi, sed kiun ili ne plenumis.
11:9 Kaj la Eternulo diris al mi:Farigxis ribelo cxe la Judoj kaj cxe la logxantoj de Jerusalem;
11:10 ili returnis sin al la malbonagoj de siaj prapatroj, kiuj ne volis obei Miajn vortojn kaj sekvis aliajn diojn, servante al ili; la domo de Izrael kaj la domo de Jehuda rompis Mian interligon, kiun Mi faris kun iliaj patroj.
11:11 Tial tiele diras la Eternulo:Jen Mi venigos sur ilin malfelicxon, el kiu ili ne povos liberigxi; kaj ili krios al Mi, sed Mi ne auxskultos ilin.
11:12 Tiam la urboj de Judujo kaj la logxantoj de Jerusalem iros kaj krios al tiuj dioj, al kiuj ili incensas, sed tiuj ne helpos ilin en la tempo de ilia malfelicxo.
11:13 CXar kiom da urboj, tiom da dioj vi havas, ho Jehuda; kaj kiom da stratoj estas en Jerusalem, tiom da hontindaj altaroj vi starigis, por incensi al Baal.
11:14 Kaj vi ne pregxu por cxi tiu popolo kaj ne direktu por ili supren peton kaj pregxon; cxar Mi ne auxskultos, kiam ili vokos al Mi en la tempo de sia malfelicxo.
11:15 Por kio, Mia kara, vi faras en Mia domo la multajn artifikojn kaj alportas la sanktan viandon, se vi farigxas cxiam pli malbona kaj ankoraux gxojas pri tio?
11:16 La Eternulo nomis vin verda, bela, fruktoricxa olivarbo; sed kun granda bruo ekbruligis gxin fajro, kaj gxiaj brancxoj difektigxis.
11:17 La Eternulo Cebaot, kiu plantis vin, dekretis por vi malbonon pro la malbono de la domo de Izrael kaj de la domo de Jehuda, kiun ili faris,  kolerigante Min per la incensado al Baal.
11:18 Vi, ho Eternulo, sciigis tion al mi, por ke mi sciu; Vi montris al mi iliajn farojn.
11:19 Kaj mi, kiel milda sxafido, kondukata al la bucxo, ne sciis, ke ili havas malbonajn intencojn kontraux mi, dirante:Ni ekstermu la arbon kun gxiaj fruktoj, ni elhaku gxin el la tero de la vivo, por ke lia nomo ne plu estu rememorata.
11:20 Sed Vi, ho Eternulo Cebaot, kiu jugxas juste, kiu esploras la internon kaj la koron, vidigu al mi Vian vengxon kontraux ili, cxar al Vi mi transdonis mian proceson.
11:21 Tial tiele diras la Eternulo pri la logxantoj de Anatot, kiuj sercxas vian animon, kaj diras:Ne profetu al ni en la nomo de la Eternulo, por ke vi ne mortu de niaj manoj;
11:22 tiele diras la Eternulo Cebaot:Jen Mi punvizitos ilin; la junuloj mortos de glavo, iliaj filoj kaj filinoj mortos de malsato.
11:23 Kaj neniu restos el ili, cxar Mi venigos malfelicxon sur la logxantojn de Anatot en la jaro, kiam Mi punvizitos ilin.
12:1 Vi estos prava, ho Eternulo, kiam mi procesos kun Vi; tamen mi parolos kun Vi pri justeco:kial la vojo de malpiuloj estas sukcesa kaj cxiuj perfiduloj vivas trankvile?
12:2 Vi plantis ilin, kaj ili ricevis fortajn radikojn, ili kreskas kaj donas fruktojn; proksima Vi estas en ilia busxo, sed malproksima de ilia interno.
12:3 Sed min, ho Eternulo, Vi konas; Vi vidis kaj esploris, kia estas mia koro koncerne Vin. Pelu ilin, kiel sxafojn al la bucxo, kaj apartigu ilin por la tago de mortigo.
12:4 Kiel longe Vi tenos la landon en malgxojo kaj la herbo sur cxiuj kampoj velkos? Brutoj kaj birdoj pereas pro la malboneco de gxiaj logxantoj, kiuj diras:Li ne scias, kio estos al ni.
12:5 Se vi kuras kun piedirantoj kaj ili vin lacigas, kiel do vi povas konkuri kun cxevaloj? se vi esperas trovi sendangxerecon en lando paca, kion vi faros cxe la majesta Jordan?
12:6 CXar ecx viaj fratoj kaj la domo de via patro agas perfide kontraux vi,  krias post vi plenvocxe. Ne fidu ilin, ecx se ili parolos al vi bone.
12:7 Mi forlasis Mian domon, Mi foriris de Mia heredajxo; tion, kio estis kara por Mia animo, Mi fordonis en la manojn de gxiaj malamikoj.
12:8 Mia heredajxo farigxis por Mi kiel leono en la arbaro:gxi ekblekegis kontraux Mi, tial Mi gxin ekmalamis.
12:9 Mia heredajxo farigxis kiel diverskolora rabobirdo, kiun cxirkauxe atakis aliaj rabobirdoj. Venu, kolektigxu, cxiuj bestoj de la kampo, venu,  por formangxi gxin.
12:10 Multo da pasxtistoj ruinigis Mian vinbergxardenon, dispremis per la piedoj Mian kampoparton, Mian plej amatan kampoparton ili faris senfrukta dezerto.
12:11 Ili faris gxin dezerto, kaj gxia dezerteco plendas antaux Mi; la tuta lando estas dezertigita, kaj neniu zorgas pri tio.
12:12 Sur cxiujn altajxojn en la dezerto venis ruinigantoj, cxar la glavo de la Eternulo ekstermas cxion de unu rando de la lando gxis la alia; neniu karno estas indulgata.
12:13 Ili semis tritikon, sed rikoltis dornojn; ili elspezis, sed ne profitis; viaj enspezoj estos hontindaj, pro la flama kolero de la Eternulo.
12:14 Tiele diras la Eternulo pri cxiuj malbonaj najbaroj, kiuj tusxis la posedajxon, kiun Mi heredigis al Mia popolo Izrael:Jen Mi elsxiros ilin el ilia lando, kaj la domon de Jehuda Mi eltiros el inter ili.
12:15 Kaj kiam Mi estos elsxirinta ilin, Mi denove kompatos ilin kaj revenigos cxiun al lia heredajxo kaj cxiun en lian landon.
12:16 Kaj se ili lernos la agmanieron de Mia popolo, por jxuri per Mia nomo:Kiel vivas la Eternulo, simile al tio, kiel ili lernigis al Mia popolo jxuri per Baal, tiam ili estos konstrue arangxitaj inter Mia popolo.
12:17 Sed se ili ne auxskultos, tiam Mi tute elsxiros tiun popolon kaj ekstermos gxin, diras la Eternulo.
13:1 Tiele diris al mi la Eternulo:Iru, acxetu al vi tolan zonon kaj metu gxin sur viajn lumbojn, sed en akvon gxin ne metu.
13:2 Kaj mi acxetis la zonon konforme al la vorto de la Eternulo kaj metis gxin sur miajn lumbojn.
13:3 Kaj duafoje aperis al mi la vorto de la Eternulo, dirante:
13:4 Prenu la zonon, kiun vi acxetis, kiu estas sur viaj lumboj, levigxu kaj iru al Euxfrato, kaj kasxu gxin tie en fendo de roko.
13:5 Kaj mi iris kaj kasxis gxin apud Euxfrato, kiel la Eternulo al mi ordonis.
13:6 Post longa tempo la Eternulo diris al mi:Levigxu, iru al Euxfrato, kaj prenu de tie la zonon, pri kiu Mi ordonis al vi, ke vi kasxu gxin tie.
13:7 Kaj mi iris al Euxfrato, elfosis kaj prenis la zonon el la loko, kie mi gxin kasxis; kaj jen montrigxis, ke la zono tute putrigxis kaj jam por nenio tauxgas.
13:8 Kaj aperis al mi la vorto de la Eternulo, dirante:
13:9 Tiele diras la Eternulo:Tiele Mi putrigos la fieron de Jehuda kaj la grandan fieron de Jerusalem.
13:10 Tiu malbona popolo, kiu ne volas obei Miajn vortojn, kiu sekvas la obstinecon de sia koro, kaj sekvas aliajn diojn, servante al ili kaj adorklinigxante al ili, farigxos kiel cxi tiu zono, kiu jam tauxgas por nenio.
13:11 Kiel zono estas alligata al la lumboj de homo, tiel Mi alligis al Mi la tutan domon de Izrael kaj la tutan domon de Jehuda, diras la Eternulo, por ke ili estu Mia popolo, Mia nomo, gloro, kaj ornamo; sed ili ne obeis.
13:12 Kaj diru al ili cxi tion:Tiele diras la Eternulo, Dio de Izrael:CXiu vinkrucxo estos plenigata de vino. Ili diros al vi:CXu ni ne scias, ke cxiu vinkrucxo estos plenigata de vino?
13:13 Sed vi diru al ili:Tiele diras la Eternulo:Jen Mi plenigos gxis ebrieco cxiujn logxantojn de cxi tiu lando, la regxojn, kiuj sidas sur la trono de David, la pastrojn, la profetojn, kaj cxiujn logxantojn de Jerusalem;
13:14 kaj Mi interfrapigos ilin reciproke, la patrojn kaj la filojn kune,  diras la Eternulo, Mi ne kompatos, ne preterlasos, ne indulgos, ekstermante ilin.
13:15 Auxskultu kaj atentu; ne tenu vin alte, cxar la Eternulo parolas.
13:16 Donu honoron al la Eternulo, via Dio, antaux ol Li venigos mallumon,  kaj antaux ol viaj piedoj falpusxigxos sur la mallumaj montoj; tiam vi atendos lumon, sed Li donos anstataux gxi ombron de morto, densan nebulon.
13:17 Se vi ne auxskultos, tiam mia animo kasxe ploros pro via fiero, gxi ploros maldolcxe, kaj el miaj okuloj fluegos larmoj, cxar kaptita estos la pasxtataro de la Eternulo.
13:18 Diru al la regxo kaj al la regxino:Sidigxu pli malalte, cxar la krono de via majesto defalis de via kapo.
13:19 La sudaj urboj estas fermitaj, kaj neniu ilin malfermos; la tuta Judujo estas forkondukita en kaptitecon, gxi tuta estas forkondukita.
13:20 Levu viajn okulojn, kaj rigardu tiujn, kiuj venas de nordo. Kie estas la pasxtataro, kiu estas komisiita al vi, via bela sxafaro?
13:21 Kion vi diros, kiam Li punvizitos vin? vi lernigis ja ilin esti kontraux vi, esti cxefoj kaj ordonantoj. CXu ne atakos vin doloroj kiel naskantan virinon?
13:22 Eble vi diros en via koro:Pro kio trafis min cxi tio? Pro la multo de viaj malbonagoj estas levitaj la randoj de viaj vestoj kaj malhonoritaj viaj kalkanoj.
13:23 CXu negro povas sxangxi sian hauxton aux leopardo siajn makulojn? tiel ankaux vi, cxu vi povas fari bonon, alkutimigxinte al malbono?
13:24 Tial Mi disblovos ilin kiel pajlopecetojn, kiujn dispelas la vento el la dezerto.
13:25 Tio estos via sorto, via parto, destinita de Mi, diras la Eternulo, pro tio, ke vi forgesis Min kaj fidis malverajxon.
13:26 Kaj Mi levos la randojn de viaj vestoj gxis via vizagxo, kaj montrigxos via hontindajxo,
13:27 via adulto, via voluptegeco, viaj malcxastaj pensoj. Sur la montetoj de la kampo Mi vidis viajn abomenindajxojn. Ve al vi, ho Jerusalem! cxu vi ne purigxos? kiam do fine?
14:1 Vorto de la Eternulo, kiu aperis al Jeremia koncerne la senpluvecon.
14:2 Judujo funebras, gxiaj pordegoj malgxoje nigrigxis, klinite al la tero,  kaj plora kriado levigxas el Jerusalem.
14:3 GXiaj potenculoj sendas siajn subulojn, por alporti akvon; cxi tiuj venas al la putoj, sed ne trovas akvon; ili alportas returne siajn vazojn malplenajn, ili hontas, konsternigxas, kaj kovras sian kapon.
14:4 CXar la tero dezertigxis pro tio, ke ne estis pluvo, tial konsternigxis la terkultivistoj kaj kovris sian kapon.
14:5 Ecx cervino, naskinta sur la kampo, forlasas sian idon, cxar ne ekzistas verdajxo.
14:6 Sovagxaj azenoj staras sur montetoj, glutas aeron kiel sxakaloj;  senbriligxis iliaj okuloj, cxar ne ekzistas herbo.
14:7 Se niaj malbonagoj akuzas nin, ho Eternulo, tiam agu pro Via nomo; cxar granda estas nia perfido, ni pekis antaux Vi.
14:8 Ho espero de Izrael kaj lia savanto en tempo de malfelicxo! kial Vi estas kiel fremdulo en la lando, kiel pasanto, kiu eniris nur por tradormi la nokton?
14:9 Kial Vi estas kiel homo konfuzita, kiel fortulo, kiu ne povas helpi? Vi estas ja meze de ni, ho Eternulo, kaj ni portas sur ni Vian nomon; ne forlasu nin.
14:10 Tiele diras la Eternulo pri cxi tiu popolo:Ili amas vagi, ili ne retenas siajn piedojn; tial la Eternulo ne estas favora al ili, nun Li memoras iliajn malbonagojn kaj punas iliajn pekojn.
14:11 Kaj la Eternulo diris al mi:Ne pregxu por cxi tiu popolo, por gxia bono.
14:12 Se ili fastos, Mi ne auxskultos ilian pregxon, kaj se ili alportos bruloferojn kaj farunoferojn, Mi ne estos favora al ili; sed Mi ekstermos ilin per glavo, per malsato, kaj per pesto.
14:13 Tiam mi diris:Ho Sinjoro, ho Eternulo! jen la profetoj diras al ili:Vi ne vidos glavon, kaj malsato ne estos cxe vi, cxar veran pacon Mi donos al vi sur cxi tiu loko.
14:14 Sed la Eternulo diris al mi:Malverajxon profetas tiuj profetoj en Mia nomo; Mi ne sendis ilin, ne donis al ili ordonojn, kaj ne parolis al ili; ili profetas al vi viziojn mensogajn, sorcxajxon, idolajxon, kaj trompajxon de sia koro.
14:15 Tial tiele diras la Eternulo pri la profetoj:CXar ili profetas en Mia nomo, kvankam Mi ne sendis ilin, kaj ili diras, ke glavo kaj malsato ne estos en cxi tiu lando-per glavo kaj malsato estos ekstermitaj tiuj profetoj;
14:16 kaj la popolo, al kiu ili profetas, estos disjxetita sur la stratojn de Jerusalem per malsato kaj glavo, kaj neniu ilin enterigos-ili, iliaj edzinoj, iliaj filoj, kaj iliaj filinoj; kaj Mi elversxos sur ilin ilian malbonecon.
14:17 Kaj diru al ili jenon:Miaj okuloj fluigas larmojn nokte kaj tage kaj ne cxesas, cxar granda malfelicxo trafis la virgulinon, la filinon de mia popolo, frapo tre doloriga.
14:18 Kiam mi eliras sur la kampon, mi vidas homojn, mortigitajn per glavo;  kiam mi eniras en la urbon, mi vidas homojn, senfortigitajn de malsato;  ankaux la profetoj kaj pastroj formigris en landon, kiun ili ne konas.
14:19 CXu Vi tute forpusxis Jehudan? cxu Via animo eksentis abomenon kontraux Cion? kial Vi frapis nin tiel, ke neniu povas nin resanigi? Ni esperis pacon,  sed venis nenio bona; ni esperis tempon de resanigxo, sed ni havas nur teruron.
14:20 Ni konfesas, ho Eternulo, nian malpiecon kaj la malbonagojn de niaj patroj; cxar ni pekis antaux Vi.
14:21 Pro Via nomo ne malestimegu nin, ne malaltigu la tronon de Via gloro;  memoru kaj ne rompu Vian interligon kun ni.
14:22 CXu inter la idoloj de la nacioj ekzistas tiaj, kiuj povas doni pluvon?  cxu la cxielo per si mem donas pluvegon? Vi estas ja la Eternulo, nia Dio,  kaj ni esperas al Vi, cxar Vi faras cxion cxi tion.
15:1 Kaj la Eternulo diris al mi:Ecx se starigxus antaux Mi Moseo kaj Samuel,  ecx tiam Mia animo ne estos kun tiu popolo; forpelu ilin de antaux Mia vizagxo, ili foriru.
15:2 Kaj se ili diros al vi:Kien ni iru? tiam diru al ili, ke tiele diras la Eternulo:Kiu estas destinita por la morto, tiu iru al la morto; kiu estas destinita por la glavo, tiu iru al la glavo; kiu estas destinita por la malsato, tiu iru al la malsato; kiu estas destinita por kaptiteco, tiu iru en kaptitecon.
15:3 Mi punos ilin per kvar specoj, diras la Eternulo:per glavo, por mortigi;  per hundoj, por treni; per birdoj de la cxielo kaj per bestoj de la tero, por formangxi kaj ekstermi.
15:4 Mi faros ilin objekto de teruro por cxiuj regnoj de la tero, pro Manase,  filo de HXizkija, regxo de Judujo, pro tio, kion li faris en Jerusalem.
15:5 CXar kiu kompatos vin, ho Jerusalem, kaj kiu afliktigxos pri vi? kiu sin turnos, por demandi pri via farto?
15:6 Vi forlasis Min, diras la Eternulo, vi iris malantauxen; tial Mi etendas Mian manon sur vin kaj pereigas vin; Mi lacigxis de kompatado.
15:7 Mi dissxutis ilin per sxutilo tra la pordegojn de la lando, Mi seninfanigis kaj pereigis Mian popolon; kaj tamen ili ne returnis sin de sia vojo.
15:8 Mi faros, ke da vidvinoj cxe ili estos pli ol da sablo cxe la maro; en ilian cxefurbon Mi venigos junan militiston, kiu ruinigas meze de la tago; Mi jxetos sur gxin subite timon kaj teruron.
15:9 Naskintino de sep infanoj estas senforta, eliras sxia animo; subiras sxia suno, kiam estas ankoraux tago; sxi estas kovrita de honto kaj de malhonoro. Kaj tiujn, kiuj restis, Mi transdonos al glavo antaux iliaj malamikoj, diras la Eternulo.
15:10 Ho ve al vi, mia patrino, ke vi naskis min kiel homon, kontraux kiu cxiu malpacas kaj kiun cxiu atakas sur la tuta tero! Mi ne pruntedonis procentege, mi ne prenis prunte; tamen cxiuj min malbenas.
15:11 La Eternulo diris:Mi liberigos vin por bono, Mi helpos vin en la tempo malbona kaj en la tempo de premado kontraux la malamiko.
15:12 CXu oni rompas feron per fero el nordo kaj per kupro?
15:13 Vian ricxajxon kaj viajn trezorojn Mi fordonos al rabado, sen ia pago,  pro cxiuj viaj pekoj en cxiuj viaj limoj.
15:14 Kaj Mi transirigos vin al viaj malamikoj en landon, kiun vi ne konas;  cxar fajro, kiu ekflamis en Mia kolero, brulos sur vi.
15:15 Vi scias, ho Eternulo; rememoru min, kaj vizitu min, kaj vengxu pro mi al miaj persekutantoj; pro Via toleremeco ne pereigu min; sciu, ke pro Vi mi suferas malhonoron.
15:16 Kiam mi trovis Viajn vortojn, mi ilin englutis; kaj Via vorto farigxis mia gxojo kaj gajeco de mia koro; cxar mi portas sur mi Vian nomon, ho Eternulo, Dio Cebaot.
15:17 Mi ne sidis en interkonsiligxo de mokantoj kaj ne gxojis kun ili; mi sidis solece antaux Via mano, cxar Vi plenigis min per indigno.
15:18 Kial mia malsano estas senfina, kaj mia vundo tiel malfacila, ke gxi ne povas resanigxi? Vi farigxis por mi kiel malaperanta fonto de akvo nefidebla.
15:19 Tial tiele diras la Eternulo:Se vi revenos, tiam Mi denove starigos vin antaux Mi; se el senvalorajxo vi eltiros la valorajxon, vi farigxos kiel Mia busxo; ili revenos al vi, sed vi ne revenos al ili.
15:20 Kaj Mi starigos vin por tiu popolo kiel fortikan kupran muron; ili batalos kontraux vi, sed ne venkos vin; cxar Mi estas kun vi, por vin helpi kaj savi, diras la Eternulo.
15:21 Mi savos vin el la mano de malbonuloj, kaj Mi liberigos vin el la mano de tiranoj.
16:1 Kaj aperis al mi la vorto de la Eternulo, dirante:
16:2 Ne prenu al vi edzinon, kaj ne havu filojn nek filinojn, sur cxi tiu loko.
16:3 CXar tiele diras la Eternulo pri la filoj kaj filinoj, kiuj naskigxas sur cxi tiu loko, pri iliaj patrinoj, kiuj naskas ilin, kaj pri iliaj patroj,  kiuj naskigas ilin en cxi tiu lando:
16:4 Per diversaj doloraj mortoj ili mortos; ili ne estos priplorataj nek enterigitaj, ili estos kiel sterko sur la suprajxo de la tero; de glavo kaj de malsato ili pereos, kaj iliaj kadavroj estos mangxajxo por la birdoj de la cxielo kaj por la bestoj de la tero.
16:5 CXar tiele diras la Eternulo:Ne eniru en la domon de plorado, ne iru funebri, kaj ne konsolu ilin; cxar Mi forprenis de tiu popolo Mian pacon,  diras la Eternulo, la favorkorecon kaj la kompaton.
16:6 Mortos la granduloj kaj la malgranduloj en tiu lando; ili ne estos enterigitaj nek priplorataj; oni ne faros al si trancxojn nek kalvajxon pro ili.
16:7 Oni ne disdonos inter ili panon de funebro, por konsoli ilin pri la mortinto, kaj oni ne trinkigos al ili kalikon de konsolo pri ilia patro kaj pri ilia patrino.
16:8 Ankaux en la domon de festeno ne iru, por sidi kun ili, por mangxi kaj trinki.
16:9 CXar tiele diras la Eternulo Cebaot, Dio de Izrael:Jen Mi forigos de cxi tiu loko antaux viaj okuloj kaj dum via vivo la sonojn de gxojo kaj la sonojn de gajeco, la vocxon de fiancxo kaj la vocxon de fiancxino.
16:10 Kiam vi diros al tiu popolo cxiujn cxi tiujn vortojn, kaj ili diros al vi:Pro kio la Eternulo eldiris pri ni tiun tutan grandan malfelicxon? kia estas nia krimo, kaj kia estas nia peko, kiun ni pekis antaux la Eternulo,  nia Dio? -
16:11 tiam diru al ili:Pro tio, ke viaj patroj forlasis Min, diras la Eternulo, kaj sekvis aliajn diojn kaj servis kaj adorklinigxis al ili, dum Min ili forlasis kaj Mian instruon ne obeis;
16:12 kaj vi agas ankoraux pli malbone ol viaj patroj, kaj cxiu el vi sekvas la obstinecon de sia malbona koro, ne auxskultante Min;
16:13 tial Mi eljxetos vin el cxi tiu lando en landon, kiun ne konis vi nek viaj patroj, kaj vi servos tie al aliaj dioj tage kaj nokte, cxar Mi ne donos al vi indulgon.
16:14 Pro tio jen venos tempo, diras la Eternulo, kiam oni ne plu diros:Vivas la Eternulo, kiu elkondukis la Izraelidojn el la lando Egipta;
16:15 sed:Vivas la Eternulo, kiu elkondukis la Izraelidojn el la lando norda,  kaj el cxiuj landoj, kien Li dispelis ilin; cxar Mi revenigos ilin en ilian landon, kiun Mi donis al iliaj patroj.
16:16 Jen Mi sendos multe da fisxkaptistoj, diras la Eternulo, por kapti ilin; poste Mi sendos multe da cxasistoj, por cxasi ilin de cxiu monto, de cxiu monteto, kaj el la fendoj de la rokoj.
16:17 CXar Miaj okuloj vidas cxiujn iliajn vojojn; ili ne estas kovritaj antaux Mi, kaj iliaj malbonagoj ne estas kasxitaj antaux Miaj okuloj.
16:18 Antaux cxio Mi duoble pagos pro iliaj malbonagoj kaj iliaj pekoj, pro tio, ke ili malpurigis Mian landon:per la kadavroj de siaj idoloj kaj per siaj abomenindajxoj ili plenigis Mian heredajxon.
16:19 Ho Eternulo, mia forto kaj mia fortikeco kaj mia rifugxo en tempo de malfelicxo! al Vi venos nacioj de la randoj de la tero, kaj diros:Nur malverajn diojn heredis niaj patroj; ili estas vantajxo, ili tauxgas por nenio.
16:20 CXu povas homo fari al si diojn? ili ne estas ja dioj.
16:21 Tial jen Mi prudentigos ilin; tiun fojon Mi sentigos al ili Mian manon kaj Mian forton; kaj ili ekscios, ke Mia nomo estas Eternulo.
17:1 La peko de Jehuda estas skribita per fera skribilo, per diamanta pinto,  sur la tabelo de ilia koro kaj sur la kornoj de iliaj altaroj.
17:2 Iliaj filoj bone memoras iliajn altarojn kaj iliajn sanktajn stangojn cxe la verdaj arboj sur la altaj montetoj.
17:3 CXu Mia monto estas sur la kampo? vian havon kaj cxiujn viajn trezorojn Mi fordonos por disrabo, viajn altajxojn pro la pekoj en cxiuj viaj limoj.
17:4 Kaj vi estos elpusxita el la heredajxo, kiun Mi donis al vi, kaj Mi servigos vin al viaj malamikoj en lando, kiun vi ne konas; cxar vi ekbruligis fajron de Mia kolero, gxi flamos eterne.
17:5 Tiele diras la Eternulo:Malbenita estas la homo, kiu fidas homon kaj faris karnon lia apogo kaj kies koro forturnis sin de la Eternulo.
17:6 Li estos kiel nuda arbo en la dezerto; li ne vidos, kiam venos bono; li logxos sur sunbruligita loko, en lando senfrukta kaj ne logxata.
17:7 Benita estas la homo, kiu fidas la Eternulon, kaj la Eternulo estos lia apogo.
17:8 Li estos kiel arbo, plantita cxe akvo kaj etendanta siajn radikojn al torento; gxi ne timas, kiam venas varmego; gxiaj folioj restas verdaj, kaj en tempo de sekeco gxi ne zorgas kaj ne cxesas doni fruktojn.
17:9 Malica estas cxies koro, kaj nefidinda; kiu povas gxin ekkoni?
17:10 Sed Mi, la Eternulo, trapenetras la koron, esploras la internon, por redoni al cxiu laux lia konduto, laux la fruktoj de liaj agoj.
17:11 Perdriko kovas ovojn, kiujn gxi ne naskis; tia estas tiu, kiu akiras ricxecon per rimedoj maljustaj:en la mezo de sia vivo li gxin perdos, kaj en la fino li restos malsagxulo.
17:12 Sed la loko de nia sanktejo estas trono de gloro, alta de tempo antikva.
17:13 Ho Eternulo, espero de Izrael! cxiuj, kiuj forlasas Vin, estos hontigitaj, la defalintoj estos skribitaj sur la tero; cxar ili forlasis la Eternulon, la fonton de viva akvo.
17:14 Sanigu min, ho Eternulo, kaj mi estos sanigita; savu min, kaj mi estos savita; cxar Vi estas mia gloro.
17:15 Jen ili diras al mi:Kie estas la vorto de la Eternulo? gxi plenumigxu.
17:16 Sed mi ne forklinis min de tio, esti pasxtisto laux Via montro; la tagon de malfelicxo mi ne deziris, tion Vi scias; kio eliris el mia busxo,  tio estis gxusta antaux Via vizagxo.
17:17 Ne estu por mi terura, Vi, mia rifugxejo en la tago de mizero!
17:18 Miaj persekutantoj estu hontigitaj, sed mi ne estu hontigita; ili tremu, sed mi ne tremu; venigu sur ilin tagon de mizero, kaj frapu ilin per duobla frapo.
17:19 Tiele diris al mi la Eternulo:Iru kaj starigxu en la pordego de la simpla popolo, tiu pordego, tra kiu eniras kaj eliras la regxoj de Judujo,  kaj en cxiuj pordegoj de Jerusalem;
17:20 kaj diru al ili:Auxskultu la vorton de la Eternulo, ho regxoj de Judujo, kaj cxiuj Judoj kaj cxiuj logxantoj de Jerusalem, kiuj iras tra cxi tiuj pordegoj.
17:21 Tiele diras la Eternulo:Gardu viajn animojn, kaj ne portu sxargxojn en la tago sabata, kaj ne enportu ilin tra la pordegoj de Jerusalem;
17:22 kaj ne elportu sxargxon el viaj domoj en la tago sabata, kaj faru nenian laboron, sed sanktigu la tagon sabatan, kiel Mi ordonis al viaj patroj.
17:23 Sed ili ne auxskultis kaj ne alklinis sian orelon, sed obstinigis sian nukon, por ne auxskulti kaj por ne akcepti moralinstruon.
17:24 Se vi auxskultos Min, diras la Eternulo, kaj ne portos sxargxon tra la pordegoj de cxi tiu urbo en la tago sabata, sed vi sanktigos la tagon sabatan, farante en gxi nenian laboron:
17:25 tiam tra la pordegoj de cxi tiu urbo irados regxoj kaj princoj,  sidantaj sur la trono de David, veturantaj sur cxaroj kaj cxevaloj, ili kaj iliaj princoj, la Judoj kaj la logxantoj de Jerusalem, kaj cxi tiu urbo estos logxata eterne.
17:26 Kaj oni venados el la urboj de Judujo, el la cxirkauxajxoj de Jerusalem, el la lando de Benjamen, de la ebenajxo, de la montoj, kaj de sudo, alportante bruloferojn kaj bucxoferojn kaj farunoferojn kaj olibanon kaj dankajn donacojn en la domon de la Eternulo.
17:27 Sed se vi ne obeos Min, ke vi sanktigu la tagon sabatan kaj ne portu sxargxon, irante tra la pordegoj de Jerusalem en la tago sabata:tiam Mi ekbruligos en gxiaj pordegoj fajron, kiu ekstermos la palacojn de Jerusalem kaj ne estingigxos.
18:1 Jen estas la vorto, kiu aperis al Jeremia de la Eternulo:
18:2 Levigxu kaj iru en la domon de la potisto, kaj tie Mi auxdigos al vi Miajn vortojn.
18:3 Kaj mi iris en la domon de la potisto, kaj jen li laboras sur la stablo.
18:4 Kaj kiam difektigxis en la mano de la potisto la vazo, kiun li estis faranta el argilo, li faris denove alian vazon, kian al li placxis fari.
18:5 Tiam aperis al mi la jena vorto de la Eternulo:
18:6 CXu Mi ne povas agi kun vi, ho domo de Izrael, kiel tiu potisto? diras la Eternulo; jen kiel la argilo en la mano de la potisto, tiel vi estas en Mia mano, ho domo de Izrael.
18:7 Unu momenton Mi decidas pri popolo kaj pri regno, ke Mi gxin elsxiros,  disfrapos, kaj pereigos;
18:8 sed se tiu popolo pentas sian malbonecon, pro kiu Mi decidis pri gxi,  tiam Mi ankaux pentas pri la malfelicxo, kiun Mi intencis fari al gxi.
18:9 Alian fojon Mi decidas pri popolo kaj pri regno, ke Mi gxin fortikigos kaj enradikigos;
18:10 sed se gxi faras malbonon antaux Miaj okuloj, ne auxskultante Mian vocxon, tiam Mi pentas pri la bono, kiun Mi intencis fari al gxi.
18:11 Kaj nun diru al la Judoj kaj al la logxantoj de Jerusalem jene:Tiele diras la Eternulo:Jen Mi preparas por vi malbonon kaj havas intencon kontraux vi; revenu do cxiu de sia malbona vojo, kaj rebonigu vian konduton kaj viajn agojn.
18:12 Sed ili diras:Vane, ni sekvos niajn intencojn, kaj cxiu el ni agos laux la obstineco de sia malbona koro.
18:13 Tial tiele diras la Eternulo:Demandu inter la nacioj, cxu iu auxdis ion similan; multe da abomenindajxoj faris la filino de Izrael.
18:14 CXu la negxo de Lebanon cxesas liveri akvon al Miaj kampoj? cxu cxesigas sian iradon la malvarma akvo, fluanta de malproksime?
18:15 Sed Mia popolo forgesis Min, incensas al idoloj; per sia konduto ili senordigas la vojojn eternajn, por iri laux vojo ne ebenigita,
18:16 por fari sian landon dezerto, eterna mokatajxo, tiel, ke cxiu, kiu trapasas gxin, miras kaj balancas la kapon.
18:17 Kiel per orienta vento Mi disblovos ilin antaux la malamiko; la nukon kaj ne la vizagxon Mi montros al ili en la tago de ilia pereo.
18:18 Ili diris:Ni iru kaj interkonsiligxu kontraux Jeremia; cxar ne malaperis la legxinstruo cxe la pastro, nek konsilo cxe la sagxulo, nek parolo cxe la profeto; venu, ni batu lin per la lango, kaj ni ne atentu liajn vortojn.
18:19 Atentu min, ho Eternulo, kaj auxskultu la vocxon de miaj kontrauxuloj.
18:20 CXu oni devas repagi bonon per malbono? cxar ili fosis foson por mia animo. Memoru, kiel mi staris antaux Vi, por paroli bonon pri ili, por forklini de ili Vian koleron.
18:21 Tial elmetu iliajn filojn al malsato kaj transdonu ilin al glavo; iliaj edzinoj farigxu seninfanaj kaj vidvinoj, iliaj viroj estu frapitaj de morto,  iliaj junuloj estu mortigitaj de glavo en milito.
18:22 Kriado estu auxdata el iliaj domoj, kiam Vi subite venigos sur ilin amasojn, pro tio, ke ili fosis foson, por kapti min, kaj reton ili metis antaux miajn piedojn.
18:23 Vi, ho Eternulo, scias cxiujn iliajn intencojn kontraux mi, por mortigi min; ne pardonu ilian malbonagon, kaj ilian pekon antaux Vi ne elvisxu;  faligu ilin antaux Vi; agu kontraux ili en la tempo de Via kolero.
19:1 Tiele diris la Eternulo:Iru kaj acxetu argilan krucxon de potisto, kaj,  preninte kelkajn el la plejagxuloj de la popolo kaj el la plejagxuloj de la pastroj,
19:2 iru en la valon de la filo de Hinom, kiu estas antaux la Pordego de Argilajxoj, kaj proklamu tie la vortojn, kiujn Mi diros al vi.
19:3 Kaj diru:Auxskultu la vorton de la Eternulo, ho regxoj de Judujo kaj logxantoj de Jerusalem! tiele diras la Eternulo Cebaot, Dio de Izrael:Jen Mi venigos sur cxi tiun lokon tian malfelicxon, ke al cxiu, kiu auxdos pri gxi,  eksonoros liaj oreloj.
19:4 Pro tio, ke ili forlasis Min, kaj malpurigis cxi tiun lokon, kaj incensis sur gxi al aliaj dioj, kiujn ne konis ili nek iliaj patroj nek la regxoj de Judujo, kaj plenigis cxi tiun lokon per sango de senkulpuloj;
19:5 kaj konstruis altajxojn al Baal, por forbruligi siajn filojn kiel bruloferojn al Baal, kion Mi ne ordonis kaj ne diris, kaj kio ecx ne venis en Mian kapon:
19:6 pro tio jen venos tempo, diras la Eternulo, kiam oni jam nomos cxi tiun lokon ne Tofet kaj valo de la filo de Hinom, sed valo de mortigado.
19:7 Kaj Mi detruos sur cxi tiu loko la planon de Judujo kaj Jerusalem; kaj Mi faligos ilin de glavo antaux iliaj malamikoj, kaj de la mano de tiuj, kiuj sercxas ilian animon, kaj Mi donos iliajn kadavrojn kiel mangxajxon al la birdoj de la cxielo kaj al la bestoj de la tero.
19:8 Kaj Mi faros cxi tiun urbon dezerto kaj mokatajxo; cxiu, kiu preterpasos gxin, miros kaj mokos cxiujn gxiajn frapojn.
19:9 Kaj Mi mangxigos al ili la karnon de iliaj filoj kaj la karnon de iliaj filinoj, kaj cxiu mangxos la karnon de sia proksimulo, dum la siegxo, kaj en la premado, per kiu premos ilin iliaj malamikoj kaj la sercxantoj de iliaj animoj.
19:10 Kaj disrompu la krucxon antaux la okuloj de tiuj viroj, kiuj venis kun vi;
19:11 kaj diru al ili:Tiele diras la Eternulo Cebaot:Tiele Mi disrompos cxi tiun popolon kaj cxi tiun urbon, kiel oni disrompas vazon de potisto, ke gxi ne povas esti tutajxigita; kaj oni enterigos en Tofet, cxar ne ekzistos alia loko por enterigado.
19:12 Tiele Mi agos kun cxi tiu loko, diras la Eternulo, kaj kun gxiaj logxantoj, kaj Mi faros cxi tiun lokon simila al Tofet.
19:13 Kaj la domoj de Jerusalem kaj la domoj de la regxoj de Judujo estos malpuraj, kiel la loko Tofet, cxiuj domoj, sur kies tegmentoj oni incensis al la tuta armeo de la cxielo kaj versxis versxoferojn al aliaj dioj.
19:14 Kaj Jeremia venis de Tofet, kien sendis lin la Eternulo por profeti;  kaj li starigxis sur la korto de la domo de la Eternulo, kaj diris al la tuta popolo:
19:15 Tiele diras la Eternulo Cebaot, Dio de Izrael:Jen Mi venigos sur cxi tiun urbon kaj sur cxiujn gxiajn vilagxojn la tutan malfelicxon, kiun Mi eldiris pri gxi; cxar ili obstinigis sian nukon kaj ne auxskultas Miajn vortojn.
20:1 Kiam la pastro Pasxhxur, filo de Imer, la cxefa oficisto en la domo de la Eternulo, auxdis, kiel Jeremia profetis cxion diritan,
20:2 Pasxhxur batis la profeton Jeremia, kaj metis lin en karceron, kiu estis en la supra Pordego de Benjamen cxe la domo de la Eternulo.
20:3 La sekvantan tagon Pasxhxur ellasis Jeremian el la karcero; tiam Jeremia diris al li:La Eternulo nomas vin ne Pasxhxur, sed Teruro-cxirkauxe.
20:4 CXar tiele diras la Eternulo:Jen Mi faros vin teruro por vi mem kaj por cxiuj viaj amikoj, kaj ili falos de la glavo de siaj malamikoj; viaj okuloj tion vidos; kaj la tutan Judujon Mi transdonos en la manojn de la regxo de Babel, kiu ekzilos ilin en Babelon kaj mortigos ilin per la glavo.
20:5 Kaj la tutan havon de cxi tiu urbo kaj gxian tutan laborakiron kaj cxiujn gxiajn valorajxojn kaj cxiujn trezorojn de la regxoj de Judujo Mi transdonos en la manon de iliaj malamikoj, kiuj prirabos kaj prenos kaj forportos ilin en Babelon.
20:6 Kaj vi, Pasxhxur, kaj cxiuj logxantoj de via domo iros en kaptitecon,  venos Babelon, kaj tie vi mortos, kaj tie vi estos enterigitaj, vi kaj cxiuj viaj amikoj, al kiuj vi profetis malvere.
20:7 Ho Eternulo, Vi fortiris min post Vi, kaj mi lasis fortiri min; Vi estas pli forta ol mi kaj venkis min; kaj mi farigxis objekto de cxiutaga mokado,  cxiu mokas min.
20:8 CXar de la tempo, kiam mi ekparolis, kriis pri maljusteco, vokis pri rabado, la vorto de la Eternulo farigxis por mi kauxzo de honto kaj de cxiutaga mokado.
20:9 Mi diris al mi:Mi ne rememorigos pri Li, mi ne plu parolos en Lia nomo;  sed tio farigxis en mia koro kiel flamanta fajro, penetrinta en miajn ostojn,  kaj mi lacigxis de retenado kaj ne plu povis elteni.
20:10 CXar mi auxdas la insultadon de multaj kaj minacadon cxirkauxe:Akuzu,  ni akuzu lin! CXiuj, kiuj vivas pace kun mi, observas min de flanke:Eble li forlogigxos, tiam ni venkos lin kaj vengxos al li.
20:11 Sed la Eternulo estas kun mi kiel potenca heroo, tial miaj persekutantoj falos kaj ne venkos; ili estos forte hontigitaj pro tio, ke ili agis tiel malprudente; la honto estos eterna, ne forgesigxos.
20:12 Ho Eternulo Cebaot, kiu elprovas virtulon kaj vidas la internon kaj la koron! faru, ke mi vidu Vian vengxon sur ili, cxar al Vi mi transdonis mian proceson.
20:13 Kantu al la Eternulo, gloru la Eternulon; cxar Li savas la animon de malricxulo el la mano de malbonaguloj.
20:14 Malbenita estu la tago, en kiu mi naskigxis; la tago, en kiu mia patrino min naskis, ne estu benita.
20:15 Malbenita estu la homo, kiu sciigis al mia patro kaj diris:Virseksa infano estas naskita al vi, kaj per tio li faris al li grandan gxojon.
20:16 Tiu homo estu kiel la urboj, kiujn la Eternulo senkompate ruinigis; li auxdu kriadon matene kaj ploregadon tagmeze.
20:17 Kial mi ne estis mortigita en la utero, ke mia patrino estu mia tombo kaj sxia ventro restu graveda por cxiam?
20:18 Kial mi eliris el la utero, por vidi malfacilan penadon kaj mizeron kaj por ke mia vivo pasu en honto?
21:1 Jen estas la vorto, kiu aperis al Jeremia de la Eternulo, kiam la regxo Cidkija sendis al li Pasxhxuron, filon de Malkija, kaj la pastron Cefanja,  filo de Maaseja, por diri:
21:2 Volu demandi pri ni la Eternulon, cxar Nebukadnecar, regxo de Babel,  militas kontraux ni; eble la Eternulo faros al ni ion similan al cxiuj Liaj mirakloj, kaj tiu foriros de ni.
21:3 Kaj Jeremia diris al ili:Tiele diru al Cidkija:
21:4 Tiele diras la Eternulo, Dio de Izrael:Jen Mi returnos la batalilojn,  kiuj estas en viaj manoj kaj per kiuj vi batalas kontraux la regxo de Babel,  kaj kontraux la HXaldeoj, kiuj siegxas vin ekstere de la murego, kaj Mi kolektos ilin meze de cxi tiu urbo.
21:5 Kaj Mi batalos kontraux vi per mano etendita kaj per forta brako, en kolero, furiozo, kaj granda indigno.
21:6 Kaj Mi frapos la logxantojn de cxi tiu urbo, la homojn kaj la brutojn;  de granda pesto ili mortos.
21:7 Kaj post tio, diras la Eternulo, Cidkijan, regxon de Judujo, kaj liajn servantojn, kaj la popolon, kaj tiujn, kiuj en cxi tiu urbo restis de la pesto, de la glavo, kaj de la malsato, Mi transdonos en la manon de Nebukadnecar, regxo de Babel, en la manon de iliaj malamikoj, kaj en la manon de tiuj, kiuj deziras ilian morton; kaj li mortigos ilin per glavo; li ne hezitos, ne indulgos, kaj ne kompatos.
21:8 Kaj al cxi tiu popolo diru:Tiele diras la Eternulo:Jen Mi proponas al vi vojon de vivo kaj vojon de morto:
21:9 kiu restos en cxi tiu urbo, tiu mortos de glavo aux de malsato aux de pesto; kaj kiu eliros kaj transdonos sin al la HXaldeoj, kiuj vin siegxas,  tiu restos vivanta, kaj lia animo estos lia akiro.
21:10 CXar Mi turnis Mian vizagxon kontraux cxi tiun urbon por malbono, ne por bono, diras la Eternulo; en la manon de la regxo de Babel gxi estos transdonita, kaj li forbruligos gxin per fajro.
21:11 Kaj koncerne la domon de la regxo de Judujo auxskultu la vorton de la Eternulo:
21:12 Domo de David! diras la Eternulo:Frue matene faru jugxon kaj savu prematon el la mano de premanto, por ke Mia kolero ne aperu kiel fajro kaj gxi ne ekflamu pro viaj malbonagoj tiel, ke neniu povos gxin estingi.
21:13 Jen Mi iras kontraux vin, kiu staras en la valo, roko sur la ebenajxo,  diras la Eternulo, kontraux vin, kiuj diras:Kiu atakos nin? kaj kiu eniros en niajn logxejojn?
21:14 Kaj Mi punos vin laux la fruktoj de viaj agoj, diras la Eternulo; kaj Mi ekbruligos fajron en gxia arbaro, por ke gxi ekstermu gxian tutan cxirkauxajxon.
22:1 Tiele diris la Eternulo:Iru en la domon de la regxo de Judujo, kaj diru tie jenon:
22:2 diru:Auxskultu la vorton de la Eternulo, ho regxo de Judujo, kiu sidas sur la trono de David, vi, kaj viaj servantoj, kaj via popolo, kiu iras tra cxi tiuj pordegoj.
22:3 Tiele diras la Eternulo:Faru jugxon kaj juston, kaj savu prematon el la mano de premanto; ne ofendu kaj ne premu fremdulon, orfon, aux vidvinon, kaj sangon senkulpan ne versxu sur cxi tiu loko.
22:4 CXar se vi plenumos cxi tiun diron, tiam tra la pordegoj de cxi tiu domo irados regxoj, sidantaj sur la trono de David, veturantaj sur cxaroj kaj sur cxevaloj, li mem kaj liaj servantoj kaj lia popolo.
22:5 Sed se vi ne obeos tiujn vortojn, tiam-Mi jxuras per Mi, diras la Eternulo-cxi tiu domo farigxos ruino.
22:6 CXar tiele diras la Eternulo koncerne la domon de la regxo de Judujo:Vi estas al Mi Gilead, supro de Lebanon; kaj tamen Mi faros vin dezerto, urboj ne logxataj.
22:7 Mi starigos kontraux vi ekstermantojn, cxiun kun liaj bataliloj, kaj ili dehakos viajn plej bonajn cedrojn kaj jxetos en fajron.
22:8 Kaj multe da nacioj preterpasos cxi tiun urbon, kaj ili diros unu al la alia:Pro kio la Eternulo agis tiele kun cxi tiu granda urbo?
22:9 Kaj oni respondos:Pro tio, ke ili forlasis la interligon de la Eternulo,  ilia Dio, kaj adorklinigxis al aliaj dioj kaj servis al ili.
22:10 Ne ploru pri mortinto kaj ne funebru pri li; sed ploru forte pri tiu,  kiu foriras, cxar li ne plu revenos kaj ne revidos la landon de sia naskigxo.
22:11 CXar tiele diras la Eternulo pri SXalum, filo de Josxija, regxo de Judujo, kiu regxis post sia patro Josxija kaj foriris de cxi tiu loko:Li ne plu revenos cxi tien;
22:12 sed sur la loko, kien oni translogxigis lin en kaptitecon, tie li mortos, kaj cxi tiun landon li ne plu vidos.
22:13 Ve al tiu, kiu konstruas sian domon per malbonagoj kaj siajn cxambrojn en maljusteco; kiu devigas sian proksimulon labori vane kaj ne donas al li lian prolaboran pagon;
22:14 kiu diras:Mi konstruos al mi grandan domon kaj vastajn cxambrojn; kaj trahakas al si fenestrojn kaj kadras ilin per cedro kaj kolorigas per cinabro.
22:15 CXu vi regxos per tio, ke vi cxirkauxis vin per cedrajxo? via patro ja ankaux mangxis kaj trinkis, sed li agis lauxjugxe kaj juste, kaj tiam estis al li bone.
22:16 Li jugxadis la aferojn de premito kaj malricxulo, kaj tiam estis bone.  CXu ne tio signifas koni Min? diras la Eternulo.
22:17 Sed viaj okuloj kaj via koro celas nur malhonestan profiton, versxadon de senkulpa sango, faradon de rabado kaj de premado.
22:18 Tial tiele diras la Eternulo pri Jehojakim, filo de Josxija, regxo de Judujo:Oni ne lamentos pri li:Ho ve, mia frato! ho ve, fratino! oni ne lamentos pri li:Ho ve, sinjoro! ho ve, glorulo!
22:19 Per enterigo de azeno li estos enterigita:oni trenos lin kaj jxetos malproksimen de la pordegoj de Jerusalem.
22:20 Supreniru sur Lebanonon kaj kriu, kaj en Basxan lauxtigu vian vocxon,  kaj kriu de Abarim; cxar disbatitaj estas cxiuj viaj amantoj.
22:21 Mi parolis al vi, kiam vi estis ankoraux en bona stato, sed vi diris:Mi ne volas auxskulti. Tia estis via konduto detempe de via juneco, ke vi ne auxskultis Mian vocxon.
22:22 CXiujn viajn pasxtistojn forblovos la vento, kaj viaj amantoj iros en kaptitecon; tiam vin kovros honto kaj malhonoro pro cxiuj viaj malbonagoj.
22:23 Vi sidas sur Lebanon, vi faris al vi neston inter cedroj; kiel mizera vi estos, kiam atakos vin doloroj, kiel doloroj de naskantino!
22:24 Kiel Mi vivas, diras la Eternulo, se Konja, filo de Jehojakim, regxo de Judujo, ecx estus sigelringo sur Mia dekstra mano, ecx de tie Mi vin desxirus.
22:25 Kaj Mi transdonos vin en la manon de tiuj, kiuj celas vian morton, kaj en la manon de tiuj, kiujn vi timegas, en la manon de Nebukadnecar, regxo de Babel, kaj en la manon de la HXaldeoj.
22:26 Kaj Mi jxetos vin, kaj vian patrinon, kiu naskis vin, en alian landon,  kie vi ne naskigxis; kaj tie vi mortos.
22:27 Sed en la landon, kien ili tre dezirus reveni, tien ili ne revenos.
22:28 CXu cxi tiu homo, Konja, estas objekto malestimata, forpusxita? cxu li estas vazo neamata? kial ili estas forjxetitaj, li kaj lia idaro, jxetitaj en landon, kiun ili ne konis?
22:29 Ho tero, tero, tero! auxskultu la vorton de la Eternulo!
22:30 Tiele diras la Eternulo:Enskribu cxi tiun homon kiel seninfanan, kiel homon, kiu ne havos sukceson en sia vivo; cxar neniu el lia idaro sukcesos sidi sur la trono de David aux regos iam en Judujo.
23:1 Ve al la pasxtistoj, kiuj pereigas kaj diskurigas la sxafojn de Mia pasxtataro! diras la Eternulo.
23:2 Tial tiele diras la Eternulo, Dio de Izrael, pri la pasxtistoj, kiuj pasxtas Mian popolon:Vi diskurigis Miajn sxafojn kaj dispelis ilin kaj ne observis ilin; jen Mi punos sur vi viajn malbonajn agojn, diras la Eternulo.
23:3 Sed Mi kolektos la restajxon de Miaj sxafoj el cxiuj landoj, kien Mi dispelis ilin, kaj Mi revenigos ilin sur ilian pasxtejon; kaj ili donos fruktojn kaj multigxos.
23:4 Kaj Mi starigos super ili pasxtistojn, por ke ili pasxtu ilin; kaj ili jam ne timos kaj ne tremos kaj ne estos atakataj, diras la Eternulo.
23:5 Jen venos tempo, diras la Eternulo, kaj Mi aperigos de David markoton virtan, kaj ekregos regxo, kaj li estos prudenta, kaj li farados jugxon kaj justecon sur la tero.
23:6 En lia tempo Jehuda estos savita kaj Izrael logxos sendangxere; kaj jen estas la nomo, per kiu oni lin nomos:La Eternulo estas nia justeco.
23:7 Pro tio jen venos tempo, diras la Eternulo, kiam oni ne plu diros:Vivas la Eternulo, kiu elkondukis la Izraelidojn el la lando Egipta;
23:8 sed:Vivas la Eternulo, kiu elirigis kaj venigis la idaron de la domo de Izrael el la lando norda, kaj el cxiuj landoj, kien Mi dispelis ilin; kaj ili eklogxos en sia lando.
23:9 Pri la profetoj. Dissxirigxas en mi mia koro, cxiuj miaj ostoj tremas;  mi farigxis kiel ebriulo, kiel homo, senfortigita de vino, antaux la Eternulo kaj antaux Liaj sanktaj vortoj.
23:10 CXar la lando estas plena de adultuloj, cxar la lando ploras de malbeno; sekigxis la pasxtejoj de la stepo; ilia celado estas malpia, kaj ilia forto estas en malvereco.
23:11 CXar profeto kaj pastro hipokritas; ecx en Mia domo Mi trovas iliajn malbonagojn, diras la Eternulo.
23:12 Pro tio ilia vojo estos kiel glitigaj lokoj en mallumo:ili glitos tie kaj falos; cxar Mi venigos sur ilin malfelicxon en la jaro, kiam Mi punvizitos ilin, diras la Eternulo.
23:13 CXe la profetoj de Samario Mi vidis stultecon:ili profetis en la nomo de Baal, kaj erarigis Mian popolon Izrael;
23:14 sed cxe la profetoj de Jerusalem Mi vidis ion teruran:ili adultas, iras vojon de mensogoj, kaj subtenas la manojn de malbonaguloj, por ke neniu el ili konvertu sin de sia malboneco; ili cxiuj farigxis por Mi kiel Sodom, kaj la logxantoj de la urbo kiel Gomora.
23:15 Tial tiele diras la Eternulo Cebaot pri la profetoj:Jen Mi mangxigos al ili vermuton kaj trinkigos al ili akvon maldolcxan; cxar de la profetoj de Jerusalem disvastigxas malpieco en la tuta lando.
23:16 Tiele diras la Eternulo Cebaot:Ne auxskultu la vortojn de la profetoj,  kiuj profetas al vi; ili trompas vin; ili predikas vizion de sia koro, sed ne el la busxo de la Eternulo.
23:17 Ili diras al Miaj malsxatantoj:La Eternulo diris, ke al vi estos paco;  kaj al cxiu, kiu sekvas la obstinecon de sia koro, ili diras:Ne trafos vin malfelicxo.
23:18 Sed kiu staris en la konsilo de la Eternulo, kaj vidis kaj auxdis Lian vorton? kiu auxdis Lian vorton kaj komprenis?
23:19 Jen eliros ventego de la Eternulo en kolero, ventego turnigxanta; gxi falos sur la kapon de la malpiuloj.
23:20 Ne kvietigxos la kolero de la Eternulo, gxis Li estos farinta kaj gxis Li estos plenuminta la intencojn de Sia koro; en la tempo estonta vi tion komprenos.
23:21 Mi ne sendis tiujn profetojn, sed ili mem kuris; Mi nenion diris al ili, tamen ili profetas.
23:22 Se ili estus starintaj en Mia konsilo, ili auxdigus Miajn vortojn al Mia popolo kaj deturnus ilin de ilia malbona vojo kaj de iliaj malbonaj agoj.
23:23 CXu Mi estas nur Dio de proksime? diras la Eternulo; cxu Mi ne estas ankaux Dio de malproksime?
23:24 CXu homo povas kasxi sin en tia sekreta loko, kie Mi lin ne vidus?  diras la Eternulo; cxu ne Mi plenigas la cxielon kaj la teron? diras la Eternulo.
23:25 Mi auxdas, kion diras la profetoj, kiuj en Mia nomo profetas malverajxon; ili diras:Mi songxis, mi songxis.
23:26 Kiel longe tio dauxros en la koro de la profetoj, kiuj profetas malverajxon, profetas la trompajxon de sia koro?
23:27 Ili pensas, ke ili forgesigos al Mia popolo Mian nomon per siaj songxoj, kiujn ili rakontas unu al la alia, tiel same, kiel iliaj patroj forgesis Mian nomon pro Baal.
23:28 Profeto, kiu vidis songxon, rakontu songxon; kaj tiu, al kiu aperis Mia vorto, raportu Mian vorton vere. Kio komuna estas inter pajlo kaj greno?  diras la Eternulo.
23:29 CXu Mia vorto ne estas kiel fajro, diras la Eternulo, kaj kiel martelo,  kiu disbatas rokon?
23:30 Tial jen Mi turnos Min kontraux la profetojn, diras la Eternulo, kiuj sxtelas Miajn vortojn unu de la alia.
23:31 Jen Mi turnos Min kontraux la profetojn, diras la Eternulo, kiuj esprimas sian propran parolon, kaj diras:Li diris.
23:32 Jen Mi turnos Min kontraux tiujn, kiuj profetas malverajn songxojn,  diras la Eternulo, kaj rakontas ilin kaj erarigas Mian popolon per siaj mensogajxoj kaj per sia senprudenteco, dum Mi ne sendis ilin kaj ne donis al ili ordonojn, kaj ili ja alportas al cxi tiu popolo nenian utilon, diras la Eternulo.
23:33 Se cxi tiu popolo aux profeto aux pastro demandos vin, dirante:Kia estas la sxargxo de la Eternulo? tiam diru al ili koncerne la sxargxon:Mi forlasos vin, diras la Eternulo.
23:34 Kaj se iu el la profetoj aux pastroj aux el la popolo diros:SXargxo de la Eternulo, Mi punos tiun homon kaj lian domon.
23:35 Nur tiel diru cxiu al sia proksimulo kaj cxiu al sia frato:Kion respondis la Eternulo? aux:Kion diris la Eternulo?
23:36 Kaj la esprimon:SXargxo de la Eternulo, ne plu uzu; cxar por cxiu homo lia vorto farigxos sxargxo, pro tio, ke vi malgxustigas la vortojn de la vivanta Dio, de la Eternulo Cebaot, nia Dio.
23:37 Tiele diru al la profeto:Kion respondis al vi la Eternulo? kion diris la Eternulo?
23:38 Sed se vi diros:SXargxo de la Eternulo, tiam tiele diras la Eternulo:CXar vi eldiris tiujn vortojn:SXargxo de la Eternulo, dum Mi sendis,  por diri al vi, ke vi ne uzu la esprimon:SXargxo de la Eternulo:
23:39 tial jen Mi tute forlasos kaj forpelos de antaux Mia vizagxo vin, kaj la urbon, kiun Mi donis al vi kaj al viaj patroj;
23:40 kaj Mi metos sur vin eternan honton kaj eternan malhonoron, kiu ne forgesigxos.
24:1 La Eternulo montris al mi:jen estas du korboj kun figoj, starigitaj antaux la templo de la Eternulo, post kiam Nebukadnecar, regxo de Babel,  forkondukis el Jerusalem Jehxonjan, filon de Jehojakim, regxon de Judujo, kaj la princojn de Judujo kaj la cxarpentistojn kaj seruristojn, kaj venigis ilin en Babelon.
24:2 Unu korbo estis kun figoj tre bonaj, kiel estas la figoj plej frue maturigxintaj; la dua korbo estis kun figoj tre malbonaj, kiujn pro ilia malboneco oni ne povas mangxi.
24:3 Kaj la Eternulo diris al mi:Kion vi vidas, Jeremia? Kaj mi respondis:Figojn; la bonaj figoj estas tre bonaj, kaj la malbonaj estas tre malbonaj, tiel, ke pro ilia malboneco oni ne povas ilin mangxi.
24:4 Tiam aperis al mi la vorto de la Eternulo, dirante:
24:5 Tiele diras la Eternulo, Dio de Izrael:Simile al cxi tiuj bonaj figoj,  Mi distingos por bono la forkondukitajn Judojn, kiujn Mi forsendis de cxi tiu loko en la landon HXaldean;
24:6 kaj Mi direktos sur ilin Miajn okulojn por bono, kaj Mi revenigos ilin en cxi tiun landon, kaj Mi arangxos ilin, ne ruinigos, Mi plantos ilin, ne elsxiros.
24:7 Kaj Mi donos al ili koron, ke ili konu Min, ke Mi estas la Eternulo; ili estos Mia popolo, kaj Mi estos ilia Dio; cxar ili konvertigxos al Mi per sia tuta koro.
24:8 Sed koncerne la malbonajn figojn, kiujn oni ne povas mangxi pro ilia malboneco, tiele diras la Eternulo:Al ili Mi similigos Cidkijan, regxon de Judujo, kaj liajn princojn, kaj la restintajn Jerusalemanojn, kiuj restis en cxi tiu lando kaj kiuj logxas en la lando Egipta;
24:9 kaj Mi donos al ili suferadon kaj mizeron en cxiuj regnoj de la tero, Mi faros ilin objekto de honto, de ekzemplo, de moko, kaj de malbeno sur cxiuj lokoj, kien Mi dispelos ilin;
24:10 kaj Mi sendos sur ilin glavon, malsaton, kaj peston, gxis Mi ekstermos ilin el la lando, kiun Mi donis al ili kaj al iliaj patroj.
25:1 Jen estas la vorto, kiu aperis al Jeremia pri la tuta Juda popolo en la kvara jaro de Jehojakim, filo de Josxija, regxo de Judujo, tio estas en la unua jaro de Nebukadnecar, regxo de Babel,
25:2 kaj kiun la profeto Jeremia proklamis al la tuta Juda popolo kaj al cxiuj logxantoj de Jerusalem, dirante:
25:3 De post la dek-tria jaro de Josxija, filo de Amon, regxo de Judujo, gxis la nuna tago, en la dauxro de dudek tri jaroj, aperadis al mi la vorto de la Eternulo, kaj mi paroladis al vi, konstante paroladis; sed vi ne auxskultis.
25:4 La Eternulo sendis al vi cxiujn Siajn servantojn, la profetojn; cxiutage Li sendadis; sed vi ne auxskultis, vi ne alklinis vian orelon, por auxskulti.
25:5 Ili diris:Deturnu vin cxiu de sia malbona vojo kaj de viaj malbonaj agoj, kaj logxu sur la tero, kiun la Eternulo donis al vi kaj al viaj patroj de cxiam kaj por cxiam;
25:6 kaj ne sekvu aliajn diojn, servante kaj adorklinigxante al ili, kaj ne kolerigu Min per la faritajxo de viaj manoj, por ke Mi ne faru al vi malbonon.
25:7 Sed vi ne auxskultis Min, diras la Eternulo; vi kolerigis Min per la faritajxo de viaj manoj por via malbono.
25:8 Tial tiele diras la Eternulo Cebaot:Pro tio, ke vi ne auxskultis Miajn vortojn,
25:9 jen Mi sendos kaj kolektos cxiujn nordajn gentojn, diras la Eternulo,  kaj Mian servanton Nebukadnecar, regxo de Babel, kaj Mi venigos ilin sur cxi tiun landon kaj sur gxiajn logxantojn kaj sur cxiujn naciojn cxirkauxe; kaj Mi elmetos ilin al ekstermo, kaj Mi faros ilin ruinoj, mokatajxo, kaj eterna dezertajxo.
25:10 Kaj Mi cxesigos cxe ili la sonojn de gxojo kaj la sonojn de gajeco, la vocxon de fiancxo kaj la vocxon de fiancxino, la bruon de muelilo kaj la lumon de lucerno.
25:11 Kaj cxi tiu tuta lando farigxos ruino kaj dezerto; kaj tiuj nacioj servos al la regxo de Babel dum sepdek jaroj.
25:12 Sed kiam finigxos la sepdek jaroj, Mi punos la regxon de Babel kaj tiun nacion, diras la Eternulo, pro gxiaj malbonagoj, kaj la landon HXaldean, kaj Mi faros gxin eterna dezerto.
25:13 Kaj Mi plenumos super tiu lando cxiujn Miajn vortojn, kiujn Mi diris pri gxi, cxion, kio estas skribita en cxi tiu libro, kion Jeremia profetis pri cxiuj nacioj.
25:14 CXar ankaux ilin sklavigos potencaj nacioj kaj grandaj regxoj, kaj Mi repagos al ili laux iliaj agoj kaj laux la faroj de iliaj manoj.
25:15 CXar tiele diras al mi la Eternulo, Dio de Izrael:Prenu el Mia mano cxi tiun pokalon de la vino de furiozo, kaj trinkigu el gxi cxiujn naciojn, al kiuj Mi sendas vin.
25:16 Ili trinku, ili sxanceligxu kaj frenezigxu antaux la glavo, kiun Mi sendos sur ilin.
25:17 Kaj mi prenis la pokalon el la mano de la Eternulo, kaj trinkigis al cxiuj popoloj, al kiuj sendis min la Eternulo:
25:18 al Jerusalem kaj al la urboj de Judujo, al iliaj regxoj kaj al iliaj eminentuloj, por fari ilin dezertajxo kaj ruino, mokatajxo kaj malbenatajxo,  kiel tio estas nun;
25:19 al Faraono, regxo de Egiptujo, kaj al liaj servantoj kaj al liaj eminentuloj kaj al lia tuta popolo;
25:20 kaj al cxiuj diversgentaj popoloj kaj al cxiuj regxoj de la lando Uc kaj al cxiuj regxoj de la lando Filisxta kaj al Asxkelon kaj al Gaza kaj al Ekron kaj al la restajxo de Asxdod;
25:21 al Edom kaj al Moab kaj al la Amonidoj;
25:22 kaj al cxiuj regxoj de Tiro kaj al cxiuj regxoj de Cidon kaj al la regxoj de la insuloj trans la maro;
25:23 al Dedan, al Tema, al Buz, kaj al cxiuj, kiuj tondas la harojn sur la tempioj;
25:24 kaj al cxiuj regxoj de Arabujo, kaj al cxiuj regxoj de la diversgentaj popoloj, logxantaj en la dezerto;
25:25 kaj al cxiuj regxoj de Zimri kaj al cxiuj regxoj de Elam kaj al cxiuj regxoj de Medujo;
25:26 kaj al cxiuj regxoj de la nordo, la proksimaj kaj la malproksimaj, unu kontraux la alia, kaj al cxiuj regnoj de la mondo, kiuj trovigxas sur la tero; kaj la regxo de SXesxahx trinkos post ili.
25:27 Kaj diru al ili:Tiele diras la Eternulo Cebaot, Dio de Izrael:Trinku kaj ebriigxu, vomu kaj falu, kaj ne levigxu antaux la glavo, kiun Mi sendas sur vin.
25:28 Kaj se ili ne volos preni la pokalon el via mano, por trinki, tiam diru al ili:Tiele diras la Eternulo Cebaot:Vi nepre devas trinki.
25:29 CXar jen sur la urbon, kiu portas sur si Mian nomon, Mi komencas sendi suferojn; cxu vi do restos senpunaj? vi ne restos sen puno, cxar Mi vokas glavon sur cxiujn logxantojn de la tero, diras la Eternulo Cebaot.
25:30 Profetu al ili cxion cxi tion, kaj diru al ili:La Eternulo ekbruos de alte, kaj el Sia sankta logxejo Li auxdigos Sian vocxon; Li forte ekbruos kontraux Sian restadejon; kanton de vinpremantoj Li eksonigos super cxiuj logxantoj de la tero.
25:31 La bruo atingos gxis la fino de la tero; cxar la Eternulo havos jugxon kontraux la popoloj, Li jugxos cxiun karnon; la malpiulojn Li transdonos al glavo, diras la Eternulo.
25:32 Tiele diras la Eternulo Cebaot:Jen plago iros de popolo al popolo, kaj granda ventego levigxos de la randoj de la tero.
25:33 Kaj la mortigitoj de la Eternulo en tiu tago estos de unu fino de la tero gxis la alia fino de la tero; ili ne estos priplorataj, ne estos kolektataj, nek enterigataj; ili farigxos sterko sur la suprajxo de la tero.
25:34 Ploru, ho pasxtistoj, kriu kaj rulu vin en polvo, ho regantoj de la sxafoj; cxar venis por vi la tempo de bucxo; Mi disjxetos vin, kaj vi disfalos, kiel multekosta vazo.
25:35 Kaj ne ekzistos forkuro por la pasxtistoj, nek forsavigxo por la regantoj de la sxafaro.
25:36 Estos auxdata kriado de la pasxtistoj kaj plorado de la regantoj de la sxafaro, cxar la Eternulo faros ekstermon en ilia sxafaro.
25:37 Disfalos la pacaj logxejoj antaux la flama kolero de la Eternulo.
25:38 Li forlasis Sian lauxbon kiel leono; ilia lando farigxis dezerto de la kolero de la atakanto kaj de Lia flama kolero.
26:1 En la komenco de la regxado de Jehojakim, filo de Josxija, regxo de Judujo, aperis jena vorto de la Eternulo:
26:2 Tiele diras la Eternulo:Starigxu sur la korto de la domo de la Eternulo,  kaj parolu pri cxiuj urboj de Judujo, kiuj venas en la domon de la Eternulo por adorklinigxi, cxiujn vortojn, kiujn Mi ordonis al vi diri al ili; ne mankigu ecx unu vorton.
26:3 Eble ili auxskultos kaj returnos sin cxiu de sia malbona vojo; kaj tiam Mi fordecidos la malbonon, kiun Mi intencas fari al ili pro iliaj malbonaj agoj.
26:4 Kaj diru al ili:Tiele diras la Eternulo:Se vi ne obeos Min, por agadi laux Mia instruo, kiun Mi donis al vi,
26:5 por obei la vortojn de Miaj servantoj, la profetoj, kiujn Mi sendas al vi, kiujn Mi konstante sendadis, sed vi ilin ne auxskultis:
26:6 tiam Mi agos kun cxi tiu domo kiel kun SXilo, kaj cxi tiun urbon Mi faros malbeno por cxiuj popoloj de la tero.
26:7 Kaj auxdis la pastroj kaj la profetoj kaj la tuta popolo, kiel Jeremia parolis tiujn vortojn en la domo de la Eternulo.
26:8 Kiam Jeremia finis la paroladon de cxio, kion la Eternulo ordonis diri al la tuta popolo, tiam kaptis lin la pastroj kaj la profetoj kaj la tuta popolo, dirante:Vi devas morti!
26:9 Kial vi profetas en la nomo de la Eternulo, dirante:CXi tiu domo farigxos kiel SXilo, kaj cxi tiu urbo dezertigxos tiel, ke estos en gxi neniu logxanto? Kaj la tuta popolo amasigxis cxirkaux Jeremia en la domo de la Eternulo.
26:10 Kiam la eminentuloj de Judujo auxdis pri tio, ili iris el la regxa domo en la domon de la Eternulo kaj sidigxis cxe la enirejo de la nova pordego de la domo de la Eternulo.
26:11 Kaj la pastroj kaj la profetoj diris al la eminentuloj kaj al la tuta popolo jene:Al morto estas kondamninda cxi tiu homo, cxar li profetis kontraux cxi tiu urbo, kiel vi auxdis per viaj oreloj.
26:12 Tiam Jeremia diris al cxiuj eminentuloj kaj al la tuta popolo jene:La Eternulo sendis min, por profeti kontraux cxi tiu domo kaj cxi tiu urbo cxion, kion vi auxdis.
26:13 Plibonigu do nun viajn vojojn kaj vian konduton, kaj obeu la vocxon de la Eternulo, via Dio; kaj tiam la Eternulo fordecidos la malbonon, kiun Li diris pri vi.
26:14 Kaj mi estas nun en viaj manoj; faru kun mi tion, kion vi trovas bona kaj justa.
26:15 Sed sciu, ke se vi min mortigos, vi sxargxos per senkulpa sango vin kaj cxi tiun urbon kaj gxiajn logxantojn; cxar vere la Eternulo sendis min al vi,  por diri en viajn orelojn cxiujn tiujn vortojn.
26:16 Tiam la eminentuloj kaj la tuta popolo diris al la pastroj kaj al la profetoj:CXi tiu homo ne estas kondamninda al morto, cxar li parolis al ni en la nomo de la Eternulo, nia Dio.
26:17 Kaj levigxis kelkaj el la plejagxuloj de la lando, kaj diris al la tuta amaso de la popolo jene:
26:18 Mihxa, la Moresxetano, profetis en la tempo de HXizkija, regxo de Judujo, kaj diris al la tuta Juda popolo jene:Tiele diras la Eternulo Cebaot:Cion estos plugita kiel kampo, Jerusalem farigxos ruinajxo, kaj la monto de la templo farigxos arbara altajxo.
26:19 CXu mortigis lin HXizkija, regxo de Judujo, kaj cxiuj Judoj? ili timis ja la Eternulon kaj pregxis antaux la Eternulo, kaj la Eternulo fordecidis la malbonon, kiun Li diris pri ili. Kaj ni farus grandan malbonon kontraux niaj animoj.
26:20 Ankaux alia homo profetis en la nomo de la Eternulo, Urija, filo de SXemaja, el Kirjat-Jearim; li profetis kontraux cxi tiu urbo kaj cxi tiu lando, simile al cxio, kion diris Jeremia.
26:21 Kaj liajn vortojn auxdis la regxo Jehojakim kaj cxiuj liaj potenculoj kaj cxiuj eminentuloj, kaj la regxo intencis mortigi lin; sed Urija tion auxdis, kaj ektimis, kaj forkuris kaj venis en Egiptujon.
26:22 Kaj la regxo Jehojakim sendis homojn en Egiptujon:Elnatanon, filon de Ahxbor, kune kun aliaj homoj li sendis en Egiptujon;
26:23 kaj ili elkondukis Urijan el Egiptujo kaj venigis lin al la regxo Jehojakim; kaj cxi tiu mortigis lin per glavo kaj jxetis lian kadavron inter la tombojn de la simpla popolo.
26:24 Tamen la mano de Ahxikam, filo de SXafan, protektis Jeremian, ne lasante transdoni lin en la manojn de la popolo, por mortigi lin.
27:1 En la komenco de la regxado de Jehojakim, filo de Josxija, regxo de Judujo, aperis de la Eternulo jena vorto al Jeremia:
27:2 Tiele diras al mi la Eternulo:Faru al vi ligilojn kaj jugon, kaj metu tion sur vian kolon;
27:3 kaj sendu tion al la regxo de Edom kaj al la regxo de Moab kaj al la regxo de la Amonidoj kaj al la regxo de Tiro kaj al la regxo de Cidon, per la senditoj, kiuj venis Jerusalemon al Cidkija, regxo de Judujo;
27:4 kaj komisiu al ili, ke ili diru al siaj sinjoroj jene:Tiele diras la Eternulo Cebaot, Dio de Izrael:Tiele diru al viaj sinjoroj:
27:5 Per Mia granda forto kaj per Mia etendita brako Mi kreis la teron, la homojn kaj la bestojn, kiuj estas sur la tero; kaj Mi donas tion al tiu, kiu placxas al Mi.
27:6 Kaj nun Mi transdonas cxiujn tiujn landojn en la manon de Mia servanto Nebukadnecar, regxo de Babel, kaj ecx la bestojn de la kampo Mi transdonas al li, por ke ili servu al li.
27:7 Kaj servos al li cxiuj popoloj, ankaux al lia filo kaj al la filo de lia filo, gxis venos la tempo ankaux por lia lando kaj lin sklavigos potencaj popoloj kaj grandaj regxoj.
27:8 Kaj se ia popolo kaj regno ne servos al li, al Nebukadnecar, regxo de Babel, kaj ne metos sian kolon sub la jugon de la regxo de Babel, Mi punos tiun popolon per glavo kaj malsato kaj pesto, diras la Eternulo, gxis Mi ekstermos ilin per lia mano.
27:9 Ne auxskultu do viajn profetojn, nek viajn magiistojn, nek viajn songxoklarigistojn, nek viajn auxguristojn, nek viajn sorcxistojn, kiuj diras al vi jene:Ne servu al la regxo de Babel.
27:10 CXar ili profetas al vi malverajxon, por malproksimigi vin de via lando, por ke Mi elpelu vin kaj vi pereu.
27:11 Sed tiun popolon, kiu metos sian kolon sub la jugon de la regxo de Babel kaj servos al li, tiun Mi restigos trankvile sur gxia tero, diras la Eternulo, por prilaboradi gxin kaj logxi sur gxi.
27:12 Kaj al Cidkija, regxo de Judujo, mi diris tiajn samajn vortojn,  nome:Metu vian kolon sub la jugon de la regxo de Babel, kaj servu al li kaj al lia popolo, kaj restu vivantaj.
27:13 Por kio vi volus morti, vi kaj via popolo, de glavo, de malsato, kaj de pesto, kiel la Eternulo decidis pri popolo, kiu ne servos al la regxo de Babel?
27:14 Ne auxskultu la vortojn de la profetoj, kiuj diras al vi, ke vi ne servu al la regxo de Babel; cxar ili profetas al vi malverajxon.
27:15 CXar Mi ne sendis ilin, diras la Eternulo, kaj ili malvere profetas en Mia nomo, por ke Mi elpelu vin, kaj por ke vi pereu, vi kaj la profetoj, kiuj profetas al vi.
27:16 Kaj al la pastroj kaj al la tuta cxi tiu popolo mi diris jene:Tiele diras la Eternulo:Ne auxskultu la vortojn de viaj profetoj, kiuj profetas al vi jene:Jen la vazoj de la domo de la Eternulo nun baldaux estos revenigitaj el Babel; cxar malverajxon ili profetas al vi.
27:17 Ne auxskultu ilin; servu al la regxo de Babel, por ke vi vivu; por kio cxi tiu urbo farigxu dezerto?
27:18 Se ili estas profetoj kaj se ili havas la vorton de la Eternulo, ili elpetegu de la Eternulo Cebaot, ke la vazoj, kiuj restis en la domo de la Eternulo kaj en la domo de la regxo de Judujo kaj en Jerusalem, ne transiru en Babelon.
27:19 CXar tiele diras la Eternulo Cebaot pri la kolonoj, pri la maro, pri la bazoj, kaj pri la ceteraj vazoj, kiuj restis en cxi tiu urbo
27:20 kaj kiujn ne prenis Nebukadnecar, regxo de Babel, kiam li forkondukis Jehxonjan, filon de Jehojakim, regxon de Judujo, el Jerusalem en Babelon, kaj ankaux cxiujn eminentulojn de Judujo kaj Jerusalem;
27:21 tiele diras la Eternulo Cebaot, Dio de Izrael, pri la vazoj, kiuj restis en la domo de la Eternulo kaj en la domo de la regxo de Judujo kaj en Jerusalem:
27:22 En Babelon ili estos forportitaj, kaj tie ili restos, gxis la tago,  kiam Mi rememoros ilin, diras la Eternulo, kaj prenigos kaj reportigos ilin sur cxi tiun lokon.
28:1 En tiu sama jaro, en la komenco de la regxado de Cidkija, regxo de Judujo, en la kvara jaro, en la kvina monato, HXananja, filo de Azur, profeto el Gibeon, diris al mi en la domo de la Eternulo, antaux la okuloj de la pastroj kaj de la tuta popolo, jene:
28:2 Tiele diras la Eternulo Cebaot, Dio de Izrael:Mi rompos la jugon de la regxo de Babel;
28:3 post du jaroj Mi revenigos sur cxi tiun lokon cxiujn vazojn de la domo de la Eternulo, kiujn Nebukadnecar, regxo de Babel, prenis de cxi tiu loko kaj forportis en Babelon.
28:4 Kaj Jehxonjan, filon de Jehojakim, regxon de Judujo, kaj cxiujn forkondukitajn Judojn, kiuj venis en Babelon, Mi revenigos sur cxi tiun lokon, diras la Eternulo; cxar Mi rompos la jugon de la regxo de Babel.
28:5 Tiam la profeto Jeremia respondis al la profeto HXananja antaux la okuloj de la pastroj, kaj de la tuta popolo, kiu staris en la domo de la Eternulo;
28:6 kaj la profeto Jeremia diris:Amen, tiel la Eternulo faru; la Eternulo plenumu viajn vortojn, kiujn vi profetis, kaj Li revenigu el Babel sur cxi tiun lokon la vazojn de la domo de la Eternulo kaj cxiujn forkondukitojn.
28:7 Tamen auxskultu la vorton, kiun mi diros en viajn orelojn kaj en la orelojn de la tuta popolo:
28:8 La profetoj, kiuj de antikva tempo estis antaux mi kaj antaux vi,  profetis al multaj landoj kaj al grandaj regnoj militon, malfelicxon, aux peston.
28:9 Se profeto antauxdiris pacon, tiam post la plenumigxo de la vorto de la profeto oni ekkonis lin kiel profeton, kiun vere sendis la Eternulo.
28:10 Kaj la profeto HXananja deprenis la jugon de la kolo de la profeto Jeremia kaj rompis gxin.
28:11 Kaj HXananja diris antaux la okuloj de la tuta popolo jene:Tiele diras la Eternulo:Simile al cxi tio Mi rompos la jugon de Nebukadnecar, regxo de Babel, post du jaroj, deprenante gxin de la kolo de cxiuj popoloj. Kaj la profeto Jeremia iris sian vojon.
28:12 Kaj aperis jena vorto de la Eternulo al Jeremia, post kiam la profeto HXananja forrompis la jugon de la kolo de la profeto Jeremia:
28:13 Iru kaj diru al HXananja jene:Tiele diras la Eternulo:Jugon lignan vi rompis, sed vi faru anstataux gxi jugon feran.
28:14 CXar tiele diras la Eternulo Cebaot, Dio de Izrael:Feran jugon Mi metis sur la kolon de cxiuj tiuj popoloj, ke ili servu al Nebukadnecar, regxo de Babel, kaj ili servos al li; ecx la bestojn de la kampo Mi transdonis al li.
28:15 Tiam la profeto Jeremia diris al la profeto HXananja:Auxskultu,  HXananja; la Eternulo vin ne sendis, kaj vi kredigas al cxi tiu popolo malverajxon.
28:16 Pro tio tiele diras la Eternulo:Jen Mi forigos vin de sur la tero; en cxi tiu jaro vi mortos, cxar vi parolis kontraux la volo de la Eternulo.
28:17 Kaj la profeto HXananja mortis en tiu jaro, en la sepa monato.
29:1 Jen estas la vortoj de la letero, kiun la profeto Jeremia sendis el Jerusalem al la plej gravaj plejagxuloj, kiuj estis forkondukitaj, kaj al la pastroj, al la profetoj, kaj al la tuta popolo, kiujn Nebukadnecar forkondukis el Jerusalem en Babelon
29:2 (post kiam la regxo Jehxonja, kaj la regxino, kaj la korteganoj, la eminentuloj de Judujo kaj Jerusalem, la cxarpentistoj kaj forgxistoj foriris el Jerusalem);
29:3 per Eleasa, filo de SXafan, kaj Gemarja, filo de HXilkija (kiujn Cidkija, regxo de Judujo, sendis en Babelon, al Nebukadnecar, regxo de Babel), li sendis jenajn vortojn:
29:4 Tiele diras la Eternulo Cebaot, Dio de Izrael, al cxiuj elpelitoj, kiujn Mi elpelis el Jerusalem en Babelon:
29:5 Konstruu domojn kaj logxu, plantu gxardenojn kaj mangxu iliajn fruktojn;
29:6 prenu edzinojn kaj naskigu filojn kaj filinojn, prenu edzinojn por viaj filoj kaj edzinigu viajn filinojn, por ke ili nasku filojn kaj filinojn;  multigxu tie kaj ne malmultigxu.
29:7 Zorgu pri la bonstato de tiu urbo, kien Mi translogxigis vin, kaj pregxu por gxi al la Eternulo; cxar cxe gxia bonstato vi ankaux havos bonstaton.
29:8 CXar tiele diras la Eternulo Cebaot, Dio de Izrael:Viaj profetoj, kiuj estas inter vi, kaj viaj magiistoj ne forlogu vin; kaj ne atentu viajn songxojn, kiujn vi songxas;
29:9 cxar malverajxon ili profetas al vi en Mia nomo; Mi ne sendis ilin,  diras la Eternulo.
29:10 CXar tiele diras la Eternulo:Kiam en Babel pasos sepdek jaroj, Mi rememoros vin kaj plenumos super vi Mian bonan vorton, revenigante vin sur cxi tiun lokon.
29:11 CXar Mi scias la intencojn, kiujn Mi havas koncerne vin, diras la Eternulo, intencojn al bono kaj ne al malbono, por doni al vi estontecon kaj esperon.
29:12 Vi vokos al Mi, kaj vi iros, kaj vi pregxos al Mi; kaj Mi auxskultos vin.
29:13 Vi sercxos Min, kaj trovos, se vi sercxos Min per via tuta koro.
29:14 Kaj Mi estos trovita de vi, diras la Eternulo, kaj Mi revenigos viajn kaptitojn, kaj Mi kolektos vin el cxiuj popoloj kaj de cxiuj lokoj, kien Mi forpelis vin, diras la Eternulo; kaj Mi revenigos vin sur la lokon, de kiu Mi translogxigis vin.
29:15 Vane vi diras:La Eternulo starigis al ni profetojn en Babel.
29:16 CXar tiele diras la Eternulo pri la regxo, kiu sidas sur la trono de David, kaj pri la tuta popolo, kiu logxas en cxi tiu urbo, pri viaj fratoj,  kiuj ne iris kun vi en ekzilon;
29:17 tiele diras la Eternulo Cebaot:Jen Mi sendos sur ilin glavon kaj malsaton kaj peston, kaj Mi similigos ilin al malbonaj figoj, kiujn oni ne povas mangxi pro ilia malboneco;
29:18 Mi persekutos ilin per glavo, per malsato, kaj per pesto, kaj Mi faros ilin objekto de teruro por cxiuj regnoj de la tero, objekto de malbeno,  mirego, moko, kaj malhonoro inter cxiuj popoloj, kien Mi dispelos ilin;
29:19 pro tio, ke ili ne auxskultis Miajn vortojn, diras la Eternulo; Mi sendadis al ili Miajn servantojn, la profetojn, Mi konstante sendadis, sed vi ne auxskultis, diras la Eternulo.
29:20 Kaj vi, cxiuj forkondukitoj, kiujn Mi foririgis el Jerusalem en Babelon, auxskultu la vorton de la Eternulo.
29:21 Tiele diras la Eternulo Cebaot, Dio de Izrael, pri Ahxab, filo de Kolaja, kaj pri Cidkija, filo de Maaseja, kiuj profetis al vi en Mia nomo malverajxon:Jen Mi transdonos ilin en la manon de Nebukadnecar, regxo de Babel, kaj li mortigos ilin antaux viaj okuloj.
29:22 Kaj cxe cxiuj ekzilitoj de Judujo, kiuj estas en Babel, ilia nomo farigxos objekto de malbeno, kaj oni dirados:La Eternulo faru al vi tion,  kion, kion al Cidkija kaj Ahxab, kiujn la regxo de Babel rostigis sur fajro-
29:23 pro tio, ke ili faris abomenindajxon en Izrael, adultis kun la edzinoj de siaj proksimuloj, kaj parolis en Mia nomo malverajxon, kiun Mi ne ordonis al ili. Tion Mi scias kaj atestas, diras la Eternulo.
29:24 Kaj al SXemaja, la Nehxelamano, diru jene:
29:25 Tiele diras la Eternulo Cebaot, Dio de Izrael:Pro tio, ke vi sendis en via nomo leterojn al la tuta popolo, kiu estas en Jerusalem, kaj al la pastro Cefanja, filo de Maaseja, kaj al cxiuj pastroj, kun la sekvanta enhavo:
29:26 La Eternulo starigis vin pastro anstataux la pastro Jehojada, por ke vi estu kontrolanto en la domo de la Eternulo super cxiu frenezulo, kiu prezentas sin kiel profeto, kaj vi metu lin en malliberejon kaj karceron;
29:27 kial do vi ne faris punparolon al Jeremia, la Anatotano, kiu prezentas sin al vi kiel profeto?
29:28 CXar ankaux al ni en Babelon li sendis, por diri:La kaptiteco estos longa; konstruu domojn kaj logxu, plantu gxardenojn kaj mangxu iliajn fruktojn.
29:29 Kaj la pastro Cefanja tralegis tiun leteron en la orelojn de la profeto Jeremia.
29:30 Tial aperis jena vorto de la Eternulo al Jeremia:
29:31 Sendu al cxiuj ekzilitoj, por diri:Tiele diras la Eternulo pri SXemaja,  la Nehxelamano:Pro tio, ke SXemaja profetis al vi, kvankam Mi ne sendis lin,  kaj li fidigis vin per malverajxo-
29:32 pro tio tiele diras la Eternulo:Jen Mi punos SXemajan, la Nehxelamanon,  kaj lian idaron:neniu restos cxe li meze de cxi tiu popolo, kaj li ne vidos la bonon, kiun Mi faros al Mia popolo, diras la Eternulo; cxar li parolis kontraux la volo de la Eternulo.
30:1 Jena vorto aperis de la Eternulo al Jeremia:
30:2 Tiele diras la Eternulo, Dio de Izrael:Enskribu al vi en libron cxiujn vortojn, kiujn Mi diris al vi.
30:3 CXar jen venos tempo, diras la Eternulo, kiam Mi revenigos la kaptitojn de Mia popolo Izrael kaj Jehuda, diras la Eternulo, kaj Mi revenigos ilin en la landon, kiun Mi donis al iliaj patroj, kaj ili gxin posedos.
30:4 Kaj jen estas la vortoj, kiujn diris la Eternulo pri Izrael kaj Jehuda:
30:5 Tiele diras la Eternulo:Vocxon de tumulto kaj de teruro ni auxdas, ne de paco.
30:6 Demandu kaj rigardu, cxu viro naskas? kial do Mi vidas, ke cxiu viro tenas siajn manojn cxe siaj lumboj, kiel naskantino, kaj cxies vizagxoj verdigxis?
30:7 Ho ve, kiel granda estas tiu tago! ne ekzistas simila al gxi; tempo de mizero gxi estas por Jakob, sed li estos savita el gxi.
30:8 En tiu tempo, diras la Eternulo Cebaot, Mi forrompos lian jugon de via kolo, kaj viajn ligilojn Mi dissxiros, kaj fremduloj ne plu servigos lin.
30:9 Sed ili servos al la Eternulo, sia Dio, kaj al David, sia regxo, kiun Mi restarigos al ili.
30:10 Kaj vi ne timu, ho Mia servanto Jakob, diras la Eternulo, kaj ne tremu,  ho Izrael; cxar jen Mi savos vin el malproksime kaj vian idaron el la lando de ilia kaptiteco, kaj Jakob revenos kaj vivos trankvile kaj pace, kaj neniu lin timigos.
30:11 CXar Mi estos kun vi, diras la Eternulo, por savi vin; cxar Mi ekstermos cxiujn popolojn, inter kiujn Mi disjxetis vin, sed vin Mi ne ekstermos; Mi nur punos vin modere, por ke Mi ne lasu vin tute sen puno.
30:12 CXar tiele diras la Eternulo:Dangxera estas via vundo, kaj via ulcero estas dolorplena.
30:13 Neniu jugxos vian aferon, por sanigi vian vundon; bona kuracado ne ekzistas por vi.
30:14 CXiuj viaj amikoj forgesis vin, ili vin ne sercxas; cxar per frapo de malamiko Mi frapis vin, per kruela puno, pro viaj multaj malbonagoj, pro la forteco de viaj pekoj.
30:15 Kial vi krias pri via vundo, pri via dangxera malsano? Mi tion faris al vi pro viaj multaj malbonagoj, pro la forteco de viaj pekoj.
30:16 Tamen cxiuj viaj mangxegantoj estos mangxegitaj; kaj cxiuj viaj premantoj, cxiuj, iros en kaptitecon; viaj ruinigintoj estos ruinigitaj; kaj cxiuj viajn rabintojn Mi faros rabitaj.
30:17 Mi donos al vi kuracon, kaj Mi resanigos vin de viaj vundoj, diras la Eternulo; cxar ili nomis vin forpusxitino, ho Cion, pri kiu neniu demandas.
30:18 Tiele diras la Eternulo:Jen Mi revenigos el kaptiteco la tendojn de Jakob, kaj liajn logxejojn Mi kompatos; kaj la urbo estos konstruita sur sia monteto, kaj la templo estos starigita laux sia ordo.
30:19 Kaj eliros el ili dankado kaj vocxo de gajuloj; Mi multigos ilin, kaj ili ne malmultigxos; Mi donos al ili honoron, kaj ili ne malaltigxos.
30:20 Kaj ili havos filojn kiel antauxe, kaj ilia komunumo forte staros antaux Mi, kaj Mi punos cxiujn iliajn premintojn.
30:21 Kaj ilia potenculo estos el ili mem, kaj ilia reganto devenos el ilia propra mezo; Mi alproksimigos lin, kaj li aliros al Mi; cxar kiu alia kuragxos en sia koro alproksimigxi al Mi? diras la Eternulo.
30:22 Kaj vi estos Mia popolo, kaj Mi estos via Dio.
30:23 Jen eliros ventego de la Eternulo en kolero, ventego detruanta; gxi falos sur la kapon de la malpiuloj.
30:24 Ne kvietigxos la flama kolero de la Eternulo, gxis Li estos farinta kaj gxis Li estos plenuminta la intencojn de Sia koro; en la tempo estonta vi tion komprenos.
31:1 En tiu tempo, diras la Eternulo, Mi estos Dio de cxiuj familioj de Izrael, kaj ili estos Mia popolo.
31:2 Tiele diras la Eternulo:En la dezerto trovis favoron popolo, kiu restis ne ekstermita de la glavo; Izrael iras al sia trankviligxo.
31:3 De malproksime aperis al mi la Eternulo, dirante:Mi ekamis vin per amo eterna, tial Mi altiris vin favorkore.
31:4 Denove Mi arangxos vin, kaj vi estos arangxita, ho virgulino de Izrael;  denove vi ornamos vin per viaj tamburinoj kaj eliros en dancrondojn de gajuloj.
31:5 Denove vi plantos vinbergxardenojn sur la montoj de Samario; oni plantos kaj ricevos fruktojn.
31:6 CXar venos la tempo, kiam gardistoj sur la monto de Efraim vokos:Levigxu, kaj ni iru sur Cionon al la Eternulo, nia Dio.
31:7 CXar tiele diras la Eternulo:Kantu gxojon al Jakob kaj gxojkriu antaux la kapoj de la nacioj, proklamu, gloru, kaj diru:Savu, ho Eternulo, Vian popolon, la restajxon de Izrael.
31:8 Jen Mi venigos ilin el la lando norda, kaj kolektos ilin de la randoj de la tero, kune kun la blinduloj kaj lamuloj, gravedulinoj kaj naskintinoj; en granda amaso ili revenos cxi tien.
31:9 Kun ploro ili venos, kun pregxoj Mi kondukos ilin; Mi irigos ilin apud torentoj da akvo, laux vojo gxusta, sur kiu ili ne falpusxigxos; cxar Mi farigxis patro por Izrael, kaj Efraim estas Mia unuenaskito.
31:10 Auxskultu la vorton de la Eternulo, ho nacioj, kaj sciigu al la malproksimaj insuloj, kaj diru:La disjxetinto de Izrael kolektos lin kaj gardos lin, kiel pasxtanto sian pasxtataron.
31:11 CXar la Eternulo elacxetis Jakobon kaj liberigis lin el la mano de plifortulo.
31:12 Kaj ili venos kaj kantos sur la altajxo de Cion; kaj ili rapidos al la bonajxoj de la Eternulo, al la greno, al la mosto, al la oleo, al la sxafidoj kaj bovidoj; kaj ilia animo estos kiel akvoricxa gxardeno, kaj ili ne plu havos malgxojon.
31:13 Tiam virgulino gajos en la dancrondo, kaj kune ankaux junuloj kaj maljunuloj; kaj Mi sxangxos ilian malgxojon en gxojon, Mi konsolos ilin kaj gajigos ilin post ilia aflikto.
31:14 Kaj la animon de la pastroj Mi satigos per grasajxoj, kaj Mia popolo satigxos per Miaj bonajxoj, diras la Eternulo.
31:15 Tiele diras la Eternulo:Vocxo estas auxdata en Rama, gxemado kaj maldolcxa plorado:Rahxel priploras siajn filojn, ne volas konsoligxi pri siaj infanoj, cxar ili forestas.
31:16 Tiele diras la Eternulo:Detenu vian vocxon de plorado kaj viajn okulojn de larmoj; cxar ekzistas rekompenco por via laboro, diras la Eternulo, kaj ili revenos el la lando de la malamiko.
31:17 Kaj ekzistas espero por via idaro, diras la Eternulo, kaj la filoj revenos en siajn limojn.
31:18 Mi auxdis, kiel Efraim diras pentante:Vi punis min, kaj mi estas punita, kiel bovido ne dresita; konvertu min, kaj mi konvertigxos; cxar Vi,  ho Eternulo, estas mia Dio.
31:19 Kiam mi konvertigxis, mi pentis; kaj kiam mi estis punita, mi batis min sur la femurojn; mi hontis kaj mi rugxigxis, cxar mi portas la malhonoron de mia juneco.
31:20 CXu Efraim ne estas Mia kara filo, Mia amata infano? cxar kion ajn Mi parolis pri li, Mi tamen ankoraux rememoras lin; tial Mia interno afliktigxas pri li; Mi certe korfavoros lin, diras la Eternulo.
31:21 Starigu al vi gvidajn sxtonojn, arangxu al vi vojsignojn, atentu la vojon, laux kiu vi iris; revenu, virgulino de Izrael, revenu en cxi tiujn viajn urbojn.
31:22 GXis kiam vi turnados vin, ho defalinta filino? CXar la Eternulo kreis ion novan sur la tero:virino cxirkauxos viron.
31:23 Tiele diras la Eternulo Cebaot, Dio de Izrael:Ankoraux oni parolos jenajn vortojn en la Juda lando kaj en gxiaj urboj, kiam Mi revenigos iliajn kaptitojn:La Eternulo vin benu, ho logxejo de justeco, sankta monto!
31:24 Kaj logxos apud gxi Jehuda kune kun cxiuj siaj urboj, la terkultivistoj kaj la vagantoj kun pasxtataroj.
31:25 CXar Mi sensoifigos animon lacan, kaj cxiun animon malgxojan Mi satigos.
31:26 CXe tio mi vekigxis kaj ekrigardis, kaj mia songxo estis agrabla por mi.
31:27 Jen venos la tempo, diras la Eternulo, kiam Mi prisemos la domon de Izrael kaj la domon de Jehuda per semo de homo kaj semo de bruto.
31:28 Kaj tiel same, kiel Mi maldormis super ili, por elradikigi, elsxiri,  detrui, pereigi, kaj malfelicxigi, tiel Mi maldormos super ili, por konstrui kaj planti, diras la Eternulo.
31:29 En tiu tempo oni ne plu diros:La patroj mangxis nematurajn vinberojn,  kaj la dentoj de la filoj agacigxis;
31:30 sed cxiu mortos pro sia propra kulpo, la dentoj agacigxos cxe tiu, kiu mangxis la nematurajn vinberojn.
31:31 Jen venos la tempo, diras la Eternulo, kiam Mi faros kun la domo de Izrael kaj la domo de Jehuda interligon novan:
31:32 ne tian, kiel la interligo, kiun Mi faris kun iliaj patroj, en la tago,  kiam Mi prenis ilian manon, por elkonduki ilin el la lando Egipta, la interligo, kiun ili malobeis kaj Mi devis altrudi al ili, diras la Eternulo;
31:33 sed jen estas la interligo, kiun Mi faros kun la domo de Izrael post tiu tempo, diras la Eternulo:Mi metos Mian legxon en ilian internon, kaj sur ilia koro Mi gxin skribos, kaj Mi estos ilia Dio, kaj ili estos Mia popolo.
31:34 Kaj ne plu instruos cxiu sian proksimulon kaj cxiu sian fraton,  dirante:Ekkonu la Eternulon; cxar cxiuj Min konos, de iliaj malgranduloj gxis iliaj granduloj, diras la Eternulo; cxar Mi pardonos iliajn kulpojn, kaj iliajn pekojn Mi ne plu rememoros.
31:35 Tiele diras la Eternulo, kiu donas la sunon por lumo en la tago,  legxojn al la luno kaj al la steloj por lumo en la nokto; kiu kvietigas la maron, kiam bruas gxiaj ondoj; kaj kies nomo estas Eternulo Cebaot:
31:36 Se cxi tiuj legxoj neniigxos antaux Mi, diras la Eternulo, tiam ankaux la idaro de Izrael cxesos esti eterne popolo antaux Mi.
31:37 Tiele diras la Eternulo:Se oni povos mezuri la cxielon supre kaj esplori la fundamenton de la tero malsupre, tiam Mi forpusxos la tutan idaron de Izrael pro cxio, kion ili faris, diras la Eternulo.
31:38 Jen venos la tempo, diras la Eternulo, kiam denove konstruigxos la urbo al la Eternulo, de la turo HXananel gxis la Pordego Angula.
31:39 Kaj la mezura sxnuro iros pluen gxis la monteto Gareb kaj turnigxos al Goa.
31:40 Kaj la tuta valo de kadavroj kaj de cindro, kaj cxiuj kampoj gxis la torento Kidron, gxis la angulo de la Pordego de CXevaloj oriente, estos sanktaj al la Eternulo, ne detruigxos kaj ne plu ruinigxos eterne.
32:1 Jen estas la vorto, kiu aperis al Jeremia de la Eternulo en la deka jaro de Cidkija, regxo de Judujo, tio estas en la dek-oka jaro de Nebukadnecar.
32:2 Tiam la militistaro de la regxo de Babel siegxis Jerusalemon, kaj la profeto Jeremia estis malliberigita sur la korto de la malliberejo, kiu estis apud la domo de la regxo de Judujo.
32:3 Tie malliberigis lin Cidkija, regxo de Judujo, dirante:Kial vi profetas,  parolante, ke tiele diras la Eternulo:Jen Mi transdonos cxi tiun urbon en la manon de la regxo de Babel, kiu gxin venkoprenos;
32:4 kaj Cidkija, regxo de Judujo, ne savigxos el la manoj de la HXaldeoj,  sed li estos transdonita en la manon de la regxo de Babel, kies busxo parolos kun lia busxo kaj kies okuloj rigardos liajn okulojn;
32:5 kaj en Babelon li forkondukos Cidkijan, kaj cxi tiu restos tie, gxis Mi vizitos lin, diras la Eternulo; se vi militos kontraux la HXaldeoj, vi ne sukcesos?
32:6 Kaj Jeremia diris:Aperis al mi la vorto de la Eternulo, dirante:
32:7 Jen HXanamel, filo de via onklo SXalum, iras al vi, por diri:Acxetu al vi mian kampon, kiu estas en Anatot, cxar al vi apartenas la rajto de parenco, por acxeti.
32:8 Kaj venis al mi HXanamel, filo de mia onklo, konforme al la vorto de la Eternulo, sur la korton de la malliberejo, kaj li diris al mi:Acxetu, mi petas, mian kampon, kiu estas en Anatot, en la lando de Benjamen; cxar al vi apartenas la rajto de heredo kaj la rajto de elacxeto; acxetu al vi. Tiam mi komprenis, ke tio estas vorto de la Eternulo.
32:9 Kaj mi acxetis de HXanamel, filo de mia onklo, la kampon, kiu estis en Anatot, kaj mi pesis al li la monon, dek sep siklojn da argxento.
32:10 Kaj mi skribis dokumenton kaj sigelis; kaj mi invitis atestantojn, kaj pesis la argxenton per pesilo.
32:11 Kaj mi prenis la dokumenton de acxeto, la sigelitan laux juro kaj legxo, kaj la nefermitan.
32:12 Kaj mi donis la dokumenton de acxeto al Baruhx, filo de Nerija, filo de Mahxseja, antaux la okuloj de mia kuzo HXanamel, kaj antaux la okuloj de la atestantoj, kiuj subskribis la dokumenton de acxeto, kaj antaux la okuloj de cxiuj Judoj, kiuj sidis sur la korto de la malliberejo.
32:13 Kaj mi ordonis al Baruhx antaux iliaj okuloj, dirante:
32:14 Tiele diras la Eternulo Cebaot, Dio de Izrael:Prenu cxi tiujn dokumentojn, cxi tiun dokumenton de acxeto, la sigelitan, kaj cxi tiun nefermitan, kaj metu ilin en argilan vazon, por ke ili konservigxu dum longa tempo.
32:15 CXar tiele diras la Eternulo Cebaot, Dio de Izrael:Oni denove acxetos domojn, kampojn, kaj vinbergxardenojn en cxi tiu lando.
32:16 Kaj, transdoninte la dokumentojn de acxeto al Baruhx, filo de Nerija,  mi ekpregxis al la Eternulo, dirante:
32:17 Ho Sinjoro, ho Eternulo! Vi kreis la cxielon kaj la teron per Via granda forto kaj per Via etendita brako; nenia afero estas nefarebla por Vi;
32:18 Vi faras favorkorajxon al miloj, kaj pro la malbonagoj de la patroj Vi repagas al iliaj filoj post ili. Vi, Dio granda, potenca, kies nomo estas Eternulo Cebaot,
32:19 granda en Siaj decidoj kaj potenca en Siaj agoj; Vi, kies okuloj estas malfermitaj super cxiuj vojoj de la homidoj, por redoni al cxiu laux lia konduto kaj laux la fruktoj de liaj agoj;
32:20 Vi, kiu faris signojn kaj miraklojn en la lando Egipta gxis la nuna tago super Izrael kaj super la aliaj homoj, kaj faris al Vi gloran nomon,  kiel gxi estas nune;
32:21 kaj Vi elkondukis Vian popolon Izrael el la lando Egipta per signoj kaj per mirakloj, per forta mano, per etendita brako, kaj per granda teruro;
32:22 kaj Vi donis al ili cxi tiun landon, pri kiu Vi jxuris al iliaj patroj,  ke Vi donos al ili, landon, en kiu fluas lakto kaj mielo;
32:23 kaj ili venis kaj ekposedis gxin, tamen ili ne auxskultis Vian vocxon kaj ne sekvis Vian instruon, ne faris cxion, kion Vi ordonis al ili; kaj Vi venigis sur ilin cxi tiun tutan malfelicxon.
32:24 Jen remparoj alproksimigxas al la urbo, por venkopreni gxin, kaj la urbo pro la glavo, malsato, kaj pesto estas transdonata en la manojn de la HXaldeoj, kiuj militas kontraux gxi; kion Vi diris, tio farigxas, kaj Vi tion vidas.
32:25 Kaj Vi, Sinjoro, ho Eternulo, diris al mi:Acxetu al vi la kampon pro mono, kaj starigu atestantojn; dume la urbo estas transdonata en la manojn de la HXaldeoj.
32:26 Tiam la vorto de la Eternulo aperis al Jeremia, dirante:
32:27 Jen Mi, la Eternulo, estas Dio de cxiu karno; cxu ekzistas por Mi io nefarebla?
32:28 Tial tiele diras la Eternulo:Jen Mi transdonas cxi tiun urbon en la manojn de la HXaldeoj, kaj en la manon de Nebukadnecar, regxo de Babel, kaj li venkoprenos gxin.
32:29 Kaj venos la HXaldeoj, kiuj militas kontraux cxi tiu urbo, kaj ekbruligos cxi tiun urbon per fajro, kaj forbruligos gxin, kaj la domojn, sur kies tegmentoj oni incensadis al Baal kaj faradis versxoferojn al aliaj dioj,  por kolerigi Min.
32:30 CXar la Izraelidoj kaj la Judoj faradis nur malbonon antaux Miaj okuloj detempe de sia juneco; cxar la Izraelidoj nur kolerigadis Min per la faroj de siaj manoj, diras la Eternulo.
32:31 CXar nur por Mia kolero kaj por Mia cxagreno ekzistis cxi tiu urbo de la tago, kiam oni konstruis gxin, gxis la nuna tago, tiel, ke Mi devas forpusxi gxin de antaux Mia vizagxo,
32:32 pro cxiuj malbonajxoj de la Izraelidoj kaj Jehudaidoj, kiujn ili faris,  por Min kolerigi, ili, iliaj regxoj, iliaj princoj, iliaj pastroj, iliaj profetoj, la Judoj, kaj la logxantoj de Jerusalem.
32:33 Ili turnis al Mi la dorson, ne la vizagxon; Mi instruadis ilin,  konstante instruadis, sed ili ne auxskultis, ne akceptis admonon.
32:34 Siajn abomenindajxojn ili metis en la domon, kiu estas nomata per Mia nomo, kaj ili malpurigis gxin.
32:35 Kaj ili arangxis la altajxojn de Baal, kiuj estas en la valo de la filo de Hinom, por bruligi siajn filojn kaj filinojn al Molehx, kion Mi ne ordonis al ili, kaj pri kio ne venis al Mi en la kapon, ke ili faros tiun abomenindajxon, por pekigi Judujon.
32:36 Kaj tamen tiele diras la Eternulo, Dio de Izrael, pri cxi tiu urbo, pri kiu vi diras, ke gxi estas transdonata en la manon de la regxo de Babel per glavo, malsato, kaj pesto:
32:37 Jen Mi kolektos ilin el cxiuj landoj, kien Mi dispelis ilin en Mia kolero, en Mia furiozo, kaj en granda indigno; kaj Mi revenigos ilin sur cxi tiun lokon kaj logxigos ilin sendangxere.
32:38 Kaj ili estos Mia popolo, kaj Mi estos ilia Dio.
32:39 Kaj Mi donos al ili unu koron kaj unu vojon, ke ili cxiam timu Min, por ke estu bone al ili kaj al iliaj idoj post ili.
32:40 Kaj Mi faros kun ili interligon eternan, ke Mi ne deklinigxos de ili en Mia bonfarado al ili; kaj timon je Mi Mi metos en ilian koron, ke ili ne forturnigxu de Mi.
32:41 Kaj Mi gxojos pri ili, bonfarante al ili, kaj Mi plantos ilin en cxi tiu lando fidele, per Mia tuta koro kaj per Mia tuta animo.
32:42 CXar tiele diras la Eternulo:Kiel Mi venigis sur cxi tiun popolon tiun tutan grandan malbonon, tiel Mi venigos sur ilin la tutan bonon, kiun Mi eldiris pri ili.
32:43 Kaj kampoj estos acxetataj en cxi tiu lando, pri kiu vi diras, ke gxi estas dezerta, ke ne trovigxas en gxi homoj nek brutoj, ke gxi estas transdonita en la manojn de la HXaldeoj.
32:44 Oni acxetos kampojn per mono, oni enskribos en dokumentojn kaj sigelos,  kaj starigos atestantojn, en la lando en Benjamen, en la cxirkauxajxo de Jerusalem, en la urboj de Judujo, en la urboj de la montoj, en la urboj de la valoj, kaj en la urboj de la sudo; cxar Mi revenigos ilin el la kaptiteco,  diras la Eternulo.
33:1 La vorto de la Eternulo aperis al Jeremia duafoje, kiam li estis ankoraux tenata sur la korto de la malliberejo, nome:
33:2 Tiele diras la Eternulo, kiu cxion faris, la Eternulo, kiu cxion kreis,  por gxin fortikigi, kaj kies nomo estas Eternulo:
33:3 Voku al Mi, kaj Mi respondos al vi, kaj Mi sciigos al vi grandajn kaj gravajn aferojn, kiujn vi ne scias.
33:4 CXar tiele diras la Eternulo, Dio de Izrael, pri la domoj de cxi tiu urbo, kaj pri la domoj de la regxoj de Judujo, kiuj estas detruitaj por remparoj kaj por glavoj
33:5 de tiuj, kiuj venis, por batali kontraux la HXaldeoj kaj plenigi ilin per kadavroj de homoj, kiujn Mi frapis en Mia kolero kaj en Mia indigno; cxar Mi kasxis Mian vizagxon for de cxi tiu urbo pro cxiuj iliaj malbonagoj:
33:6 Jen Mi redonos al gxi bonstaton kaj kuracon, kaj Mi resanigos ilin, kaj Mi malkovros por ili abundon da paco kaj vero.
33:7 Kaj Mi revenigos la kaptitojn de Jehuda kaj la kaptitojn de Izrael, kaj Mi arangxos ilin kiel antauxe.
33:8 Kaj Mi purigos ilin de cxiuj iliaj malbonagoj, per kiuj ili pekis antaux Mi; kaj Mi pardonos cxiujn iliajn krimojn, per kiuj ili pekis antaux Mi kaj defalis de Mi.
33:9 Kaj tio farigxos por Mi agrabla nomo, lauxdo kaj gloro antaux cxiuj nacioj de la tero, kiuj auxdos pri la tuta bono, kiun Mi faras al ili, kaj ili ektimos kaj ektremos pro la tuta bono kaj la tuta bonstato, kiun Mi donos al gxi.
33:10 Tiele diras la Eternulo:Sur cxi tiu loko-pri kiu vi diras, ke gxi estas dezertigita tiel, ke jam ne ekzistas homoj nek brutoj en la urboj de Judujo kaj sur la stratoj de Jerusalem, kiuj farigxis malplenaj pro foresto de homoj kaj de logxantoj kaj de brutoj-
33:11 ankoraux estos auxdataj sonoj de gxojo kaj sonoj de gajeco, vocxo de fiancxo kaj vocxo de fiancxino, vocxo de homoj, kiuj parolos:Lauxdu la Eternulon Cebaot, cxar la Eternulo estas bona, cxar eterna estas Lia favorkoreco; kaj kiuj alportados dankoferojn en la domon de la Eternulo; cxar Mi revenigos la forkaptitojn de la lando kiel antauxe, diras la Eternulo.
33:12 Tiele diras la Eternulo Cebaot:Sur cxi tiu loko, kiu dezertigxis tiel,  ke tie ne trovigxas homo nek bruto, kaj en cxiuj gxiaj urboj denove trovigxos logxejoj de pasxtistoj, kiuj ripozigos tie siajn sxafojn;
33:13 en la urboj de la montoj, en la urboj de la valoj, en la urboj de la sudo, en la lando de Benjamen, en la cxirkauxajxo de Jerusalem, kaj en la urboj de Judujo denove pasados sxafoj sub la mano de kalkulanto, diras la Eternulo.
33:14 Jen venos tempo, diras la Eternulo, kiam Mi plenumos la bonan vorton,  kiun Mi diris pri la domo de Izrael kaj pri la domo de Jehuda.
33:15 En tiuj tagoj kaj en tiu tempo Mi elkreskigos al David markoton virtan,  kiu faros jugxon kaj justecon sur la tero.
33:16 En tiu tempo Judujo estos savita, kaj Jerusalem ekvivos sendangxere,  kaj oni nomos gxin jene:La Eternulo estas nia justeco.
33:17 CXar tiele diras la Eternulo:Ne mankos cxe David viro, sidanta sur la trono de la domo de Izrael.
33:18 Kaj cxe la pastroj Levidoj neniam mankos antaux Mi viro, alportanta bruloferon kaj fumiganta farunoferon kaj faranta bucxoferon.
33:19 Kaj aperis vorto de la Eternulo al Jeremia, dirante:
33:20 Tiele diras la Eternulo:Se oni povos cxesigi Mian interligon pri la tago kaj Mian interligon pri la nokto, kaj la tago kaj nokto ne estu en sia tempo:
33:21 tiam povos esti cxesigita Mia interligo kun Mia servanto David, ke ne estu cxe li filo, regxanta sur lia trono, kaj kun la Levidoj pastroj, Miaj servistoj.
33:22 Kiel nekalkulebla estas la armeo de la cxielo kaj nemezurebla la sablo de la maro, tiel Mi multigos la idaron de Mia servanto David, kaj la Levidojn, kiuj faras servadon al Mi.
33:23 Kaj aperis vorto de la Eternulo al Jeremia, dirante:
33:24 CXu vi ne vidas, kiel cxi tiu popolo parolas kaj diras:La du gentojn,  kiujn la Eternulo elektis, Li forpusxis? Kaj ili malestimas Mian popolon,  kvazaux gxi jam ne estus popolo antaux ili.
33:25 Tiele diras la Eternulo:Se Mi ne farus interligon pri tago kaj nokto kaj Miajn legxojn pri la cxielo kaj la tero,
33:26 tiam Mi forpusxus la idaron de Jakob kaj de Mia servanto David, ne prenante el lia idaro regantojn super la idaro de Abraham, Isaak, kaj Jakob;  cxar Mi revenigos iliajn forkaptitojn kaj kompatos ilin.
34:1 Jen estas la vorto, kiu aperis al Jeremia de la Eternulo, kiam Nebukadnecar, regxo de Babel, kaj lia tuta militistaro, kaj cxiuj regnoj de la tero, kiuj estis sub la regado de lia mano, kaj cxiuj popoloj militis kontraux Jerusalem kaj kontraux cxiuj gxiaj urboj:
34:2 Tiele diras la Eternulo, Dio de Izrael:Iru kaj parolu al Cidkija, regxo de Judujo, kaj diru al li:Tiele diras la Eternulo:Jen Mi transdonos cxi tiun urbon en la manon de la regxo de Babel, kaj li forbruligos gxin per fajro;
34:3 kaj vi ne savigxos el lia mano, sed vi estos kaptita kaj transdonita en lian manon, kaj viaj okuloj rigardos la okulojn de la regxo de Babel, kaj lia busxo parolos kun via busxo, kaj vi iros en Babelon.
34:4 Tamen auxskultu la vorton de la Eternulo, ho Cidkija, regxo de Judujo:Tiele diras la Eternulo pri vi:Vi ne mortos de glavo;
34:5 vi mortos en paco; kaj kiel oni faris brulon al viaj patroj, la antauxaj regxoj, kiuj estis antaux vi, tiel oni faros brulon al vi, kaj oni priploros vin:Ho ve, sinjoro! CXar Mi parolis la vorton, diras la Eternulo.
34:6 Kaj la profeto Jeremia raportis al Cidkija, regxo de Judujo, cxiujn tiujn vortojn en Jerusalem,
34:7 dum la militistaro de la regxo de Babel militis kontraux Jerusalem, kaj kontraux cxiuj restintaj urboj de Judujo, kontraux Lahxisx kaj kontraux Azeka; cxar ili restis ankoraux el la fortikajxaj urboj de Judujo.
34:8 Jen estas la vorto, kiu aperis al Jeremia de la Eternulo, post kiam la regxo Cidkija faris interligon kun la tuta popolo de Jerusalem, proklamante al ili liberecon;
34:9 ke cxiu forliberigu sian sklavon kaj sian sklavinon, Hebreon kaj Hebreinon, por ke inter ili neniu el la Judoj tenu sian fraton en sklaveco.
34:10 Kaj obeis cxiuj potenculoj kaj la tuta popolo, kiuj aligxis al la interligo, por ke cxiu forliberigu sian sklavon kaj sian sklavinon, por ne plu teni ilin en sklaveco; ili obeis kaj forliberigis.
34:11 Sed poste ili denove reprenis la sklavojn kaj la sklavinojn, kiujn ili forliberigis, kaj devigis ilin farigxi sklavoj kaj sklavinoj.
34:12 Tiam aperis la vorto de la Eternulo al Jeremia, dirante:
34:13 Tiele diras la Eternulo, Dio de Izrael:Mi faris interligon kun viaj patroj en la tempo, kiam Mi elkondukis ilin el la lando Egipta, el la domo de sklaveco, dirante:
34:14 En cxiu sepa jaro forliberigu cxiu sian fraton Hebreon, kiu estas vendita al vi kaj servis al vi ses jarojn, kaj permesu al li foriri de vi tute libera; sed viaj patroj ne auxskultis Min kaj ne alklinis sian orelon.
34:15 Nun vi pentis, kaj faris bonon antaux Miaj okuloj, proklamante liberecon unu por la alia, kaj vi faris interligon antaux Mi en la domo, kiu estas nomata per Mia nomo;
34:16 sed vi sxangxigxis, kaj malsanktigis Mian nomon, kaj reprenis al vi cxiu sian sklavon kaj sian sklavinon, kiujn vi forliberigis, ke ili estu memstaraj, kaj vi devigis ilin, ke ili estu por vi sklavoj kaj sklavinoj.
34:17 Tial tiele diras la Eternulo:Vi ne obeis Min, ke vi proklamu liberecon cxiu al sia frato kaj unu al la alia; jen Mi proklamas koncerne vin liberecon al la glavo, pesto, kaj malsato, kaj Mi faros vin objekto de teruro por cxiuj regnoj de la tero.
34:18 Kaj Mi transdonos la homojn, kiuj malobeis Mian interligon, kiuj ne plenumis la vortojn de la interligo, kiun ili faris antaux Mi, kiam ili dishakis la bovidon en du partojn kaj trairis tra la dishakitaj partoj:
34:19 la eminentulojn de Judujo kaj la eminentulojn de Jerusalem, la korteganojn kaj la pastrojn, kaj la tutan popolon de la lando, kiuj trairis tra la dishakitaj partoj de la bovido;
34:20 Mi transdonos ilin en la manojn de iliaj malamikoj, kaj en la manojn de tiuj, kiuj celas ilian morton; kaj iliaj kadavroj estos mangxajxo por la birdoj de la cxielo kaj por la bestoj de la tero.
34:21 Kaj Cidkijan, regxon de Judujo, kaj liajn eminentulojn Mi transdonos en la manojn de iliaj malamikoj, kaj en la manojn de tiuj, kiuj celas ilian morton, kaj en la manojn de la militistaro de la regxo de Babel, kiu foriris de vi.
34:22 Jen Mi faros ordonon, diras la Eternulo, kaj Mi revenigos ilin al cxi tiu urbo, kaj ili atakos gxin kaj venkoprenos gxin kaj forbruligos gxin per fajro, kaj la urbojn de Judujo Mi faros dezerto tiel, ke neniu en gxi logxos.
35:1 Jen estas la vorto, kiu aperis al Jeremia de la Eternulo en la tempo de Jehojakim, filo de Josxija, regxo de Judujo:
35:2 Iru en la domon de la Rehxabidoj, kaj parolu al ili, kaj venigu ilin en la domon de la Eternulo en unu el la cxambroj, kaj trinkigu al ili vinon.
35:3 Kaj mi prenis Jaazanjan, filon de Jeremia, filo de HXabacinja, kaj liajn fratojn kaj cxiujn liajn filojn kaj la tutan domon de la Rehxabidoj;
35:4 kaj mi venigis ilin en la domon de la Eternulo, en la cxambron de la filoj de HXanan, filo de Jigdalja, homo de Dio, kiu estas apud la cxambro de la princoj, super la cxambro de Maaseja, filo de SXalum, gardisto de pordego.
35:5 Kaj mi starigis antaux la filoj de la domo de la Rehxabidoj pokalojn plenajn de vino, kaj kalikojn, kaj mi diris al ili:Trinku vinon.
35:6 Sed ili diris:Ni ne trinkas vinon, cxar nia patro Jonadab, filo de Rehxab, ordonis al ni, dirante:Ne trinku vinon, vi kaj viaj infanoj, eterne;
35:7 kaj domon ne konstruu, kaj semon ne semu, kaj vinbergxardenon ne plantu kaj ne posedu, sed logxu en tendoj dum via tuta vivo, por ke vi vivu longan tempon sur la tero, sur kiu vi logxas fremdule.
35:8 Kaj ni obeis la vocxon de nia patro Jonadab, filo de Rehxab, en cxio,  kion li ordonis al ni, ne trinkante vinon dum nia tuta vivo, nek ni, nek niaj edzinoj, nek niaj filoj, nek niaj filinoj,
35:9 kaj ne konstruante domojn por nia logxado, kaj ne havante por ni vinbergxardenon, nek kampon, nek semadon;
35:10 sed ni logxas en tendoj, kaj obeas, kaj faras cxion tiel, kiel ordonis al ni nia patro Jonadab.
35:11 Kaj kiam Nebukadnecar, regxo de Babel, venis kontraux la landon, ni diris:Venu, ni iru en Jerusalemon, for de la militistaro de la HXaldeoj kaj de la militistaro de Sirio; kaj ni restis en Jerusalem.
35:12 Kaj aperis vorto de la Eternulo al Jeremia, dirante:
35:13 Tiele diras la Eternulo Cebaot, Dio de Izrael:Iru kaj diru al la Judujanoj kaj al la logxantoj de Jerusalem:CXu vi ne akceptos moralinstruon,  obeante Miajn vortojn? diras la Eternulo.
35:14 Plenumataj estas la vortoj de Jonadab, filo de Rehxab, kiujn li ordonis al siaj filoj, ke ili ne trinku vinon, kaj ili ne trinkas gxis nun, cxar ili obeas la ordonon de sia patro; sed Mi diris al vi, konstante diradis, kaj vi ne obeis Min.
35:15 Mi sendis al vi cxiujn Miajn servantojn, la profetojn, Mi konstante sendadis, dirante:Deturnu vin cxiu de sia malbona vojo, plibonigu vian konduton, ne sekvu aliajn diojn, servante al ili, tiam vi restos sur la tero,  kiun Mi donis al vi kaj al viaj patroj; sed vi ne alklinis vian orelon kaj ne obeis Min.
35:16 La filoj de Jonadab, filo de Rehxab, plenumis la ordonon de sia patro,  kiun li donis al ili; sed cxi tiu popolo ne obeis Min.
35:17 Tial tiele diras la Eternulo, Dio Cebaot, Dio de Izrael:Jen Mi venigos sur Judujon kaj sur cxiujn logxantojn de Jerusalem la tutan malbonon, kiun Mi eldiris pri ili, pro tio, ke Mi parolis al ili kaj ili ne auxskultis, Mi vokis al ili kaj ili ne respondis.
35:18 Sed al la domo de la Rehxabidoj Jeremia diris:Tiele diras la Eternulo Cebaot, Dio de Izrael:Pro tio, ke vi obeis la ordonon de via patro Jonadab kaj observis cxiujn liajn ordonojn, kaj agis konforme al cxio, kion li rekomendis al vi,
35:19 pro tio tiele diras la Eternulo Cebaot, Dio de Izrael:Neniam mankos cxe Jonadab, filo de Rehxab, viro, staranta antaux Mi.
36:1 En la kvara jaro de Jehojakim, filo de Josxija, regxo de Judujo, aperis jena vorto al Jeremia de la Eternulo:
36:2 Prenu al vi libron-rulajxon, kaj skribu en gxin cxiujn vortojn, kiujn Mi diris al vi pri Izrael kaj pri Jehuda kaj pri cxiuj nacioj, de la tago, en kiu Mi parolis al vi, de la tempo de Josxija gxis la nuna tago.
36:3 Eble la domo de Jehuda auxdos pri la tuta malbono, kiun Mi intencas fari al ili, kaj ili returnigxos cxiu de sia malbona vojo, por ke Mi pardonu ilian malbonagon kaj ilian pekon.
36:4 Kaj Jeremia alvokis Baruhxon, filon de Nerija; kaj Baruhx enskribis en libron-rulajxon sub diktado de Jeremia cxiujn vortojn de la Eternulo, kiujn Li diris al li.
36:5 Kaj Jeremia donis jenan ordonon al Baruhx:Mi estas malliberigita, mi ne povas iri en la domon de la Eternulo;
36:6 iru do vi, kaj legu laux la libro, kiun vi skribis sub mia diktado, la vortojn de la Eternulo en la orelojn de la popolo en la domo de la Eternulo en tago de fasto; kaj ankaux en la orelojn de cxiuj Judoj, kiuj venis el siaj urboj, legu tion.
36:7 Eble falos ilia pregxo antaux la Eternulo, kaj ili returnigxos cxiu de sia malbona vojo; cxar granda estas la kolero kaj indigno, kiujn la Eternulo esprimis pri cxi tiu popolo.
36:8 Kaj Baruhx, filo de Nerija, plenumis cxion, kion ordonis la profeto Jeremia, kaj li vocxlegis el la libro la vortojn de la Eternulo en la domo de la Eternulo.
36:9 En la kvina jaro de Jehojakim, filo de Josxija, regxo de Judujo, en la nauxa monato, oni proklamis faston antaux la Eternulo al la tuta popolo en Jerusalem, kaj al la tuta popolo, kiu venis el la urboj de Judujo en Jerusalemon.
36:10 Kaj Baruhx vocxlegis el la libro la vortojn de Jeremia en la domo de la Eternulo, en la cxambro de Gemarja, filo de la kanceliero SXafan, sur la supra korto, cxe la nova pordego de la domo de la Eternulo, lauxte al la tuta popolo.
36:11 Kaj Mihxaja, filo de Gemarja, filo de SXafan, auxdis el la libro cxiujn vortojn de la Eternulo;
36:12 kaj li iris en la domon de la regxo, en la cxambron de la kanceliero.  Kaj jen tie sidis cxiuj eminentuloj:la kanceliero Elisxama, Delaja, filo de SXemaja, Elnatan, filo de Ahxbor, Gemarja, filo de SXafan, Cidkija, filo de HXananja, kaj cxiuj eminentuloj.
36:13 Kaj Mihxaja raportis al ili cxiujn vortojn, kiujn li auxdis, kiam Baruhx legis el la libro en la orelojn de la popolo.
36:14 Tiam cxiuj eminentuloj sendis al Baruhx Jehudin, filon de Netanja, filo de SXelemja, filo de Kusxi, por diri:La skribrulajxon, el kiu vi legis en la orelojn de la popolo, prenu en vian manon, kaj venu. Kaj Baruhx, filo de Nerija, prenis kun si la skribrulajxon, kaj venis al ili.
36:15 Kaj ili diris al li:Sidigxu, kaj vocxlegu gxin al ni. Kaj Baruhx vocxlegis al ili.
36:16 Kiam ili auxdis cxiujn vortojn, ili eksentis teruron unu antaux la alia, kaj ili diris al Baruhx:Ni raportos al la regxo cxiujn cxi tiujn vortojn.
36:17 Kaj ili demandis Baruhxon, dirante:Diru al ni, kiamaniere vi skribis cxiujn tiujn vortojn el lia busxo?
36:18 Kaj Baruhx respondis al ili:El sia busxo li elparolis al mi cxiujn tiujn vortojn, kaj mi skribis en la libron per inko.
36:19 Kaj la eminentuloj diris al Baruhx:Iru kaj kasxigxu, vi kaj Jeremia, ke neniu sciu, kie vi estas.
36:20 Ili venis al la regxo en la palacon, kaj la skribrulajxon ili restigis en la cxambro de la kanceliero Elisxama; kaj ili raportis al la regxo cxiujn vortojn.
36:21 Tiam la regxo sendis Jehudin, por preni la skribrulajxon; kaj Jehudi prenis gxin el la cxambro de la kanceliero Elisxama, kaj vocxlegis gxin al la regxo, kaj al cxiuj eminentuloj, kiuj staris apud la regxo.
36:22 La regxo sidis en la vintra domo en la nauxa monato, kaj antaux li brulis fajrujo.
36:23 Kaj cxiufoje, kiam Jehudi tralegis tri aux kvar kolumnojn, la regxo detrancxis ilin per trancxileto de skribisto, kaj jxetis en la fajron, kiu estis en la fajrujo, gxis la tuta skribrulajxo forbrulis sur la fajro, kiu estis en la fajrujo.
36:24 Kaj ne timis kaj ne dissxiris siajn vestojn la regxo, nek cxiuj liaj servantoj, kiuj auxdis cxiujn tiujn vortojn.
36:25 Kvankam Elnatan kaj Delaja kaj Gemarja petis la regxon, ke li ne forbruligu la skribrulajxon, li ne obeis ilin.
36:26 Kaj la regxo ordonis al Jerahxmeel, filo de la regxo, al Seraja, filo de Azriel, kaj al SXelemja, filo de Abdeel, kapti la skribiston Baruhx kaj la profeton Jeremia; sed la Eternulo ilin kasxis.
36:27 Kaj aperis jena vorto de la Eternulo al Jeremia, post kiam la regxo forbruligis la skribrulajxon, kaj la vortojn, kiujn Baruhx skribis sub diktado de Jeremia:
36:28 Prenu al vi denove alian skribrulajxon, kaj skribu sur gxi cxiujn antauxajn vortojn, kiuj estis sur la unua skribrulajxo, kiun forbruligis Jehojakim, regxo de Judujo.
36:29 Kaj pri Jehojakim, regxo de Judujo, diru:Tiele diras la Eternulo:Vi forbruligis tiun skribrulajxon, dirante:Kial vi skribis sur gxi, ke venos la regxo de Babel kaj ruinigos cxi tiun landon kaj ekstermos sur gxi homojn kaj brutojn?
36:30 Tial tiele diras la Eternulo pri Jehojakim, regxo de Judujo:Ne estos cxi li sidanto sur la trono de David, kaj lia kadavro estos jxetita al la varmego de la tago kaj al la malvarmo de la nokto;
36:31 kaj Mi punos lin kaj lian idaron kaj liajn servantojn, pro ilia malbonago; kaj Mi venigos sur ilin kaj sur la logxantojn de Jerusalem kaj sur la Judujanojn la tutan malbonon, pri kiu Mi diris al ili, sed ili ne auxskultis.
36:32 Kaj Jeremia prenis alian skribrulajxon, kaj donis gxin al la skribisto Baruhx, filo de Nerija; kaj tiu skribis sur gxi sub diktado de Jeremia cxiujn vortojn de la libro, kiun Jehojakim, regxo de Judujo, forbruligis per fajro;  kaj al ili estis aldonitaj ankoraux multaj similaj vortoj.
37:1 Kaj ekregxis la regxo Cidkija, filo de Josxija, anstataux Konja, filo de Jehojakim, cxar Nebukadnecar, regxo de Babel, faris lin regxo en la Juda lando.
37:2 Li kaj liaj servantoj kaj la popolo de la lando ne obeis la vortojn de la Eternulo, kiujn Li diris per la profeto Jeremia.
37:3 Tamen la regxo Cidkija sendis Jehuhxalon, filon de SXelemja, kaj Cefanjan, filon de la pastro Maaseja, al la profeto Jeremia, por diri:Pregxu,  mi petas, por ni al la Eternulo, nia Dio.
37:4 Jeremia tiam iradis libere inter la popolo, kaj oni ne metis lin en malliberejon.
37:5 Dume la militistaro de Faraono eliris el Egiptujo, kaj kiam la HXaldeoj,  kiuj siegxis Jerusalemon, tion auxdis, ili foriris de Jerusalem.
37:6 Kaj aperis vorto de la Eternulo al la profeto Jeremia, dirante:
37:7 Tiele diras la Eternulo, Dio de Izrael:Tiele diru al la regxo de Judujo,  kiu sendis vin al Mi, por demandi Min:Jen la militistaro de Faraono, kiu eliris kun helpo al vi, iros returne en sian landon Egiptujo.
37:8 Kaj la HXaldeoj revenos kaj militos kontraux cxi tiu urbo, kaj prenos gxin kaj forbruligos gxin per fajro.
37:9 Tiele diras la Eternulo:Ne trompu vin mem, dirante:La HXaldeoj foriros de ni; cxar ili ne foriros.
37:10 CXar se vi ecx venkobatus la tutan militistaron de la HXaldeoj, kiu militas kontraux vi, kaj restus el ili nur kelkaj vunditoj, cxi tiuj levigxus cxiu el sia tendo kaj forbruligus cxi tiun urbon per fajro.
37:11 Kiam la militistaro de la HXaldeoj, timante la militistaron de Faraono,  foriris de Jerusalem,
37:12 tiam Jeremia eliris el Jerusalem, por iri en la landon de Benjamen, por ricevi sian tiean heredajxon inter la popolo.
37:13 Sed kiam li estis cxe la Pordego de Benjamen, tie estis la gardistestro, kies nomo estis Jirija, filo de SXelemja, filo de HXananja; li kaptis la profeton Jeremia, dirante:Vi volas transkuri al la HXaldeoj.
37:14 Jeremia diris:Tio estas malvero, mi ne volas transkuri al la HXaldeoj.  Sed tiu ne auxskultis lin; kaj Jirija kaptis Jeremian kaj alkondukis lin al la eminentuloj.
37:15 La eminentuloj ekkoleris kontraux Jeremia, kaj batis lin, kaj metis lin en malliberejon, en la domo de la skribisto Jonatan, cxar tiun domon oni faris malliberejo.
37:16 Post kiam Jeremia venis en la malliberejon kaj en karceron, kaj Jeremia estis sidinta tie longan tempon,
37:17 la regxo Cidkija sendis kaj prenis lin, kaj la regxo sekrete en sia domo demandis lin, dirante:CXu estas ia vorto de la Eternulo? Kaj Jeremia diris:Estas:vi estos transdonita en la manon de la regxo de Babel.
37:18 Kaj Jeremia diris al la regxo Cidkija:Per kio mi pekis antaux vi aux antaux viaj servantoj aux antaux cxi tiu popolo, ke vi metis min en malliberejon?
37:19 Kaj kie estas viaj profetoj, kiuj profetis al vi, ke la regxo de Babel ne venos kontraux vin kaj kontraux cxi tiun landon?
37:20 Nun auxskultu, mia sinjoro, ho regxo, mia petego falu antaux vi:ne revenigu min en la domon de la skribisto Jonatan, mi ne mortu tie.
37:21 Tiam la regxo Cidkija ordonis, ke oni tenu Jeremian sur la korto de la malliberejo; kaj oni donadis al li bulon da pano cxiutage el la strato de la bakistoj, gxis konsumigxis la tuta pano en la urbo. Tiamaniere Jeremia restis sur la korto de la malliberejo.
38:1 SXefatja, filo de Matan, Gedalja, filo de Pasxhxur, Juhxal, filo de SXelemja, kaj Pasxhxur, filo de Malkija, auxdis la vortojn, kiujn Jeremia parolis al la tuta popolo, dirante:
38:2 Tiele diras la Eternulo:Kiu restos en cxi tiu urbo, tiu mortos de glavo,  de malsato, aux de pesto; sed kiu eliros al la HXaldeoj, tiu restos vivanta,  lia animo estos lia akiro, kaj li vivos.
38:3 Tiele diras la Eternulo:CXi tiu urbo estos transdonita en la manojn de la militistaro de la regxo de Babel, kaj li venkoprenos gxin.
38:4 Tiam la eminentuloj diris al la regxo:Oni devas mortigi cxi tiun homon,  cxar li senfortigas la manojn de la militistoj, kiuj restis en cxi tiu urbo,  kaj la manojn de la tuta popolo, parolante al ili tiajn vortojn; cxar cxi tiu homo deziras al cxi tiu popolo ne pacon, sed nur malbonon.
38:5 Kaj la regxo Cidkija diris:Jen li estas en viaj manoj, cxar la regxo nenion povas fari kontraux via volo.
38:6 Tiam ili prenis Jeremian, kaj jxetis lin en la kavon de Malkija, filo de la regxo, kiu trovigxis sur la korto de la malliberejo, kaj oni mallevis Jeremian per sxnuroj; en la kavo ne estis akvo, sed nur sxlimo, kaj Jeremia enigxis en la sxlimon.
38:7 Kaj Ebed-Melehx, Etiopo, euxnuko, kiu estis en la domo de la regxo,  auxdis, ke oni jxetis Jeremian en la kavon; la regxo tiam sidis cxe la Pordejo de Benjamen.
38:8 Tiam Ebed-Melehx eliris el la domo de la regxo, kaj ekparolis al la regxo, dirante:
38:9 Mia sinjoro, ho regxo! malbone agis tiuj homoj, ke ili tion faris al la profeto Jeremia, ke ili jxetis lin en la kavon:li mortos tie de malsato, cxar jam en ekzistas pano en la urbo.
38:10 Tiam la regxo ordonis al la Etiopo Ebed-Melehx, dirante:Prenu kun vi de cxi tie tridek homojn, kaj eltiru la profeton Jeremia el la kavo, antaux ol li mortos.
38:11 Kaj Ebed-Melehx prenis kun si la homojn kaj iris en la domon de la regxo sub la trezorejon, kaj prenis de tie malnovajn kaj eluzitajn cxifonojn kaj mallevis ilin per sxnuroj al Jeremia en la kavon.
38:12 Kaj la Etiopo Ebed-Melehx diris al Jeremia:Metu la eluzitajn cxifonojn sub viajn akselojn sub la sxnurojn; kaj Jeremia tiel faris.
38:13 Kaj oni ektiris Jeremian per la sxnuroj kaj eltiris lin el la kavo; kaj Jeremia restis sur la korto de la malliberejo.
38:14 Kaj la regxo Cidkija sendis, kaj venigis la profeton Jeremia al si, al la tria enirejo de la domo de la Eternulo; kaj la regxo diris al Jeremia:Mi demandos de vi ion, kasxu antaux mi nenion.
38:15 Kaj Jeremia diris al Cidkija:Se mi diros al vi, vi ja mortigos min; kaj se mi donos al vi konsilon, vi ja ne obeos min.
38:16 Tiam la regxo Cidkija sekrete jxuris al Jeremia, dirante:Mi jxuras per la Eternulo, kiu kreis al ni cxi tiun animon, ke mi ne mortigos vin, kaj ne transdonos vin en la manojn de tiuj homoj, kiuj celas vian morton.
38:17 Kaj Jeremia diris al Cidkija:Tiele diras la Eternulo, Dio Cebaot, Dio de Izrael:Se vi eliros al la eminentuloj de la regxo de Babel, via animo restos vivanta, kaj cxi tiu urbo ne estos forbruligita per fajro, kaj vi kaj via domo vivos;
38:18 sed se vi ne eliros al la eminentuloj de la regxo de Babel, tiam cxi tiu urbo estos transdonita en la manojn de la HXaldeoj, kaj ili forbruligos gxin per fajro, kaj vi ne savigxos el iliaj manoj.
38:19 Kaj la regxo Cidkija diris al Jeremia:Mi timas la Judojn, kiuj transkuris al la HXaldeoj, ke oni ne transdonu min en iliajn manojn, por ke ili mokturmentu min.
38:20 Tiam Jeremia diris:Oni ne transdonos vin; auxskultu la vocxon de la Eternulo pri tio, kion mi diras al vi; tiam estos bone al vi, kaj via animo restos vivanta.
38:21 Sed se vi ne volos eliri, en tia okazo jen estas tio, kion la Eternulo vidigis al mi:
38:22 Jen cxiuj virinoj, kiuj restis en la domo de la regxo de Judujo, estos elkondukitaj al la eminentuloj de la regxo de Babel, kaj ili diros:Viaj konsolantoj forlogis vin kaj superfortis vin; viaj piedoj enprofundigxis en koton, kaj tiuj forigxis de vi.
38:23 Kaj cxiujn viajn edzinojn kaj viajn filojn oni forkondukos al la HXaldeoj, kaj vi ne savigxos el iliaj manoj; vi estos kaptita en la manojn de la regxo de Babel, kaj cxi tiu urbo estos forbruligita per fajro.
38:24 Kaj Cidkija diris al Jeremia:Neniu devas scii tiujn vortojn, alie vi mortos.
38:25 Se la eminentuloj auxdos, ke mi parolis kun vi, kaj ili venos al vi,  kaj diros al vi:Sciigu al ni, kion vi diris al la regxo, ne kasxu antaux ni,  por ke ni ne mortigu vin, kaj kion la regxo diris al vi:
38:26 tiam respondu al ili:Mi humile petegis la regxon, ke li ne revenigu min en la domon de Jonatan, mi ne mortu tie.
38:27 Kaj venis cxiuj eminentuloj al Jeremia kaj demandis lin, kaj li respondis al ili konforme al cxiuj vortoj, kiujn ordonis la regxo; kaj ili silente foriris de li, cxar ili nenion eksciis.
38:28 Kaj Jeremia restis sur la korto de la malliberejo gxis la tago, en kiu Jerusalem estis venkoprenita; kaj li tie estis, kiam Jerusalem estis venkoprenita.
39:1 En la nauxa jaro de Cidkija, regxo de Judujo, en la deka monato, venis Nebukadnecar, regxo de Babel, kun sia tuta militistaro al Jerusalem, kaj eksiegxis gxin.
39:2 En la dek-unua jaro de Cidkija, en la kvara monato, en la nauxa tago de la monato, oni faris enrompon en la urbon.
39:3 Kaj eniris cxiuj eminentuloj de la regxo de Babel, kaj haltis cxe la Meza Pordego:Nergal-SXarecer, Samgar-Nebu, Sarsehxim Rab-saris, Nergal-  SXarecer Rab-mag, kaj cxiuj ceteraj eminentuloj de la regxo de Babel.
39:4 Kiam ilin ekvidis Cidkija, regxo de Judujo, kaj cxiuj militistoj, ili forkuris, kaj eliris en la nokto el la urbo tra la gxardeno de la regxo, tra la pordego inter la du muregoj, kaj ili iris sur la vojon, kiu kondukas al la stepo.
39:5 Sed la HXaldea militistaro postkuris ilin, kaj atingis Cidkijan sur la stepo de Jerihxo kaj kaptis lin, kaj alkondukis lin al Nebukadnecar, regxo de Babel, en Riblan, en la lando HXamat, kaj cxi tiu eldiris verdikton kontraux li.
39:6 Kaj la regxo de Babel bucxis la filojn de Cidkija en Ribla antaux liaj okuloj, kaj cxiujn eminentulojn de Judujo la regxo de Babel bucxis.
39:7 Kaj la okulojn de Cidkija li blindigis, kaj li ligis lin per katenoj,  por forkonduki lin en Babelon.
39:8 Kaj la domon de la regxo kaj la domojn de la popolo la HXaldeoj forbruligis per fajro, kaj la muregojn de Jerusalem ili detruis.
39:9 Kaj la ceteran popolon, kiu restis en la urbo, kaj la transkurintojn,  kiuj transkuris al li, kaj la tutan reston de la popolo Nebuzaradan, estro de la korpogardistoj, forkondukis en Babelon.
39:10 Sed la malricxulojn el la popolo, kiuj nenion havis, Nebuzaradan, estro de la korpogardistoj, restigis en la lando Juda kaj donis al ili tiam vinbergxardenojn kaj kampojn.
39:11 Sed pri Jeremia Nebukadnecar, regxo de Babel, ordonis al Nebuzaradan,  la estro de la korpogardistoj, jene:
39:12 Prenu lin, kaj atentu pri li, kaj faru al li nenion malbonan, sed agu kun li nur tiel, kiel li diros al vi.
39:13 Kaj sendis Nebuzaradan, estro de la korpogardistoj, kaj Nebusxazban Rab-saris, kaj Nergal-SXarecar Rab-mag, kaj cxiuj estroj de la regxo de Babel;
39:14 ili sendis, kaj prenis Jeremian el la korto de la malliberejo, kaj transdonis lin al Gedalja, filo de Ahxikam, filo de SXafan, ke li konduku lin en sian domon; kaj li ekvivis inter la popolo.
39:15 Kaj al Jeremia aperis jena vorto de la Eternulo, kiam li estis ankoraux tenata sur la korto de la malliberejo:
39:16 Iru kaj diru al la Etiopo Ebed-Melehx jene:Tiele diras la Eternulo Cebaot, Dio de Izrael:Jen Mi plenumos Miajn vortojn pri cxi tiu urbo al malbono, ne al bono, kaj ili plenumigxos antaux via vizagxo en tiu tempo.
39:17 Sed vin Mi savos en tiu tempo, diras la Eternulo, kaj vi ne estos transdonita en la manojn de tiuj homoj, kiujn vi timas.
39:18 CXar Mi forsavos vin, kaj vi ne falos de glavo, kaj via animo estos via akiro; cxar vi fidis Min, diras la Eternulo.
40:1 Jen estas la vorto, kiu aperis al Jeremia de la Eternulo, post kiam Nebuzaradan, estro de la korpogardistoj, forliberigis lin el Rama, kiam li prenis lin, ligitan per cxenoj, inter cxiuj kaptitoj de Jerusalem kaj Judujo,  forkondukataj en Babelon.
40:2 Kaj la estro de la korpogardistoj prenis Jeremian, kaj diris al li:La Eternulo, via Dio, eldiris cxi tiun malfelicxon kontraux cxi tiu loko;
40:3 kaj la Eternulo tion venigis, kaj faris, kiel Li diris, cxar vi pekis antaux la Eternulo kaj ne auxskultis Lian vocxon; pro tio farigxis al vi tia afero.
40:4 Kaj nun jen hodiaux mi liberigis vin de la katenoj, kiuj estis sur viaj manoj; se placxas al vi iri kun mi en Babelon, iru, kaj mi zorgos pri vi; se ne placxas al vi iri kun mi en Babelon, ne faru tion; vidu, la tuta lando estas antaux vi; kien placxas al vi iri, tien iru.
40:5 (Dum li ankoraux ne foriris,)Iru al Gedalja, filo de Ahxikam, filo de SXafan, kiun la regxo de Babel starigis kiel estron super la urboj de Judujo,  kaj restu kun li inter la popolo; aux kien placxas al vi iri, tien iru. Kaj la estro de la korpogardistoj donis al li mangxajxon kaj donacon kaj forliberigis lin.
40:6 Kaj Jeremia venis al Gedalja, filo de Ahxikam, en Micpan, kaj eklogxis kun li inter la popolo, kiu restis en la lando.
40:7 Kiam cxiuj militestroj, kiuj estis sur la kampo, ili kaj iliaj homoj,  auxdis, ke la regxo de Babel starigis Gedaljan, filon de Ahxikam, kiel estron de la lando, kaj ke li metis sub lian regadon la virojn, virinojn, infanojn,  kaj malricxulojn de la lando, kiuj ne estis translogxigitaj en Babelon,
40:8 tiam ili venis al Gedalja en Micpan:Isxmael, filo de Netanja, Johxanan kaj Jonatan, filoj de Kareahx, Seraja, filo de Tanhxumet, la filoj de Efaj,  Netofaano, kaj Jezanja, filo de Maahxatano, ili kaj iliaj homoj.
40:9 Kaj Gedalja, filo de Ahxikam, filo de SXafan, jxuris al ili kaj al iliaj homoj, dirante:Ne timu servi al la HXaldeoj, restu en la lando kaj servu al la regxo de Babel, kaj tiam estos al vi bone.
40:10 Mi restas en Micpa, por ke mi povu starigxi antaux la vizagxo de la HXaldeoj, kiuj venos al ni; sed vi enkolektu vinon kaj somerajn fruktojn kaj oleon kaj metu en viajn vazojn, kaj restu en viaj urboj, kiujn vi okupis.
40:11 Ankaux cxiuj Judoj, kiuj estis cxe la Moabidoj, cxe la Amonidoj, cxe la Edomidoj, kaj en cxiuj landoj, auxdis, ke la regxo de Babel restigis parton de la Judoj, kaj ke li starigis kiel reganton super ili Gedaljan, filon de Ahxikam, filo de SXafan.
40:12 Kaj cxiuj tiuj Judoj revenis de cxiuj lokoj, kien ili estis dispelitaj,  kaj venis en la landon Judan al Gedalja en Micpan, kaj ili enkolektis tre multe da vino kaj da someraj fruktoj.
40:13 Sed Johxanan, filo de Kareahx, kaj cxiuj militestroj, kiuj estis sur la kampo, venis al Gedalja en Micpan.
40:14 Kaj ili diris al li:CXu vi scias, ke Baalis, regxo de la Amonidoj,  sendis Isxmaelon, filon de Netanja, por ke li mortigu vin? Sed Gedalja, filo de Ahxikam, ne kredis al ili.
40:15 Tiam Johxanan, filo de Kareahx, diris sekrete al Gedalja en Micpa jene:Permesu, ke mi iru kaj mortigu Isxmaelon, filon de Netanja, kaj neniu tion scios; kial li vin mortigu, ke cxiuj Judoj, kiuj kolektigxis al vi,  diskuru, kaj la restajxo de la Judoj pereu?
40:16 Sed Gedalja, filo de Ahxikam, diris al Johxanan, filo de Kareahx:Ne faru tion, cxar malveron vi parolas pri Isxmael.
41:1 En la sepa monato Isxmael, filo de Netanja, filo de Elisxama, el la regxa idaro, unu el la eminentuloj de la regxo, kaj kun li dek viroj, venis al Gedalja, filo de Ahxikam, en Micpan, kaj ili kune tie mangxis en Micpa.
41:2 Kaj levigxis Isxmael, filo de Netanja, kaj la dek viroj, kiuj estis kun li, kaj frapis Gedaljan, filon de Ahxikam, filo de SXafan, per glavo, kaj mortigis lin, kiun la regxo de Babel starigis kiel reganton super la lando.
41:3 Kaj cxiujn Judojn, kiuj estis kun li, Gedalja, en Micpa, kaj la HXaldeojn, kiuj tie trovigxis, la militistojn, Isxmael mortigis.
41:4 En la dua tago post la mortigo de Gedalja, kiam neniu ankoraux sciis pri tio,
41:5 venis viroj el SXehxem, el SXilo, kaj el Samario, okdek homoj, kun razitaj barboj kaj dissxiritaj vestoj, kun trancxoj sur la korpo, kaj en iliaj manoj estis donacoj kaj olibano, por alporti ilin en la domon de la Eternulo.
41:6 Kaj Isxmael, filo de Netanja, eliris al ili renkonte el Micpa, irante kaj plorante; kaj kiam li atingis ilin, li diris al ili:Iru al Gedalja, filo de Ahxikam.
41:7 Sed kiam ili venis en la mezon de la urbo, Isxmael, filo de Netanja,  kune kun la homoj, kiuj estis kun li, bucxis ilin kaj jxetis en kavon.
41:8 Tamen trovigxis inter ili dek homoj, kiuj diris al Isxmael:Ne mortigu nin, cxar ni havas sur la kampo abundajn provizojn da tritiko, hordeo, oleo,  kaj mielo. Kaj li haltis, kaj ne mortigis ilin kune kun iliaj fratoj.
41:9 La kavo, en kiun Isxmael jxetis cxiujn kadavrojn de la homoj, kiujn li mortigis samtempe kiel Gedaljan, estis tiu, kiun faris la regxo Asa kontraux Baasxa, regxo de Izrael; gxin Isxmael, filo de Netanja, plenigis per mortigitoj.
41:10 Kaj Isxmael kaptis la tutan restajxon de la popolo, kiu estis en Micpa,  la regxidinojn, kaj la tutan popolon, kiu restis en Micpa, kaj super kiu Nebuzaradan, la estro de la korpogardistoj, estrigis Gedaljan, filon de Ahxikam; ilin kaptis Isxmael, filo de Netanja, kaj li pretigxis, por transiri al la Amonidoj.
41:11 Sed Johxanan, filo de Kareahx, kaj cxiuj militestroj, kiuj estis kun li, auxdis pri la tuta malbono, kiun faris Isxmael, filo de Netanja;
41:12 kaj ili prenis cxiujn virojn, kaj iris, por batali kontraux Isxmael,  filo de Netanja; kaj ili trovis lin cxe la granda akvo, kiu estas en Gibeon.
41:13 Kiam la tuta popolo, kiu estis cxe Isxmael, ekvidis Johxananon, filon de Kareahx, kaj cxiujn militestrojn, kiuj estis kun li, gxi ekgxojis.
41:14 Kaj la tuta popolo, kiun Isxmael forkondukis el Micpa, deturnis sin,  kaj iris al Johxanan, filo de Kareahx.
41:15 Sed Isxmael, filo de Netanja, forkuris de Johxanan kun ok homoj kaj iris al la Amonidoj.
41:16 Johxanan, filo de Kareahx, kaj cxiuj militestroj, kiuj estis kun li,  prenis la tutan restajxon de la popolo, kiun li revenigis de Isxmael, filo de Netanja, el Micpa, post kiam cxi tiu mortigis Gedaljan, filon de Ahxikam:virojn, militistojn, virinojn, infanojn, kaj euxnukojn, kiujn li revenigis el Gibeon.
41:17 Kaj ili iris kaj haltis cxe la gastejo Kimham, apud Bet-Lehxem, por direkti sin al Egiptujo,
41:18 for de la HXaldeoj; cxar ili timis ilin pro tio, ke Isxmael, filo de Netanja, mortigis Gedaljan, filon de Ahxikam, kiun la regxo de Babel estrigis super la lando.
42:1 Kaj aliris cxiuj militestroj, kaj Johxanan, filo de Kareahx, kaj Jezanja, filo de Hosxaja, kaj la tuta popolo, de la malgrandaj gxis la grandaj,
42:2 kaj diris al la profeto Jeremia:Ni humile petegas vin, pregxu por ni al la Eternulo, via Dio, por cxi tiu tuta restajxo; cxar el multaj ni restis malmultaj, kiel viaj okuloj nin vidas.
42:3 Kaj la Eternulo, via Dio, sciigu al ni la vojon, kiun ni devas iri, kaj kion ni devas fari.
42:4 Kaj la profeto Jeremia diris al ili:Mi auxdis; jen mi pregxos al la Eternulo, via Dio, konforme al viaj vortoj, kaj cxion, kion la Eternulo respondos al vi, mi raportos al vi; mi nenion kasxos antaux vi.
42:5 Kaj ili diris al Jeremia:La Eternulo estu inter ni atestanto vera kaj fidela, ke ni agos konforme al cxio, kun kio la Eternulo, via Dio, sendos vin al ni;
42:6 cxu estos bone, cxu estos malbone, ni auxskultos la vocxon de la Eternulo, nia Dio, al kiu ni vin sendas, por ke estu al ni bone, se ni auxskultos la vocxon de la Eternulo, nia Dio.
42:7 Post dek tagoj aperis la vorto de la Eternulo al Jeremia;
42:8 kaj li vokis Johxananon, filon de Kareahx, kaj cxiujn militestrojn, kiuj estis kun li, kaj la tutan popolon, de la malgrandaj gxis la grandaj,
42:9 kaj diris al ili:Tiele diras la Eternulo, Dio de Izrael, al kiu vi min sendis, por faligi vian petegon antaux Li:
42:10 Se vi restos en cxi tiu lando, Mi vin arangxos kaj ne ruinigos, Mi vin plantos kaj ne elradikigos; cxar Mi pentas pri la malbono, kiun Mi faris al vi.
42:11 Ne timu la regxon de Babel, kiun vi nun timas; ne timu lin, diras la Eternulo, cxar Mi estas kun vi, por helpi vin kaj por savi vin el lia mano.
42:12 Mi estos favorkora al vi, ke li vin kompatu kaj vin logxigu sur via tero.
42:13 Sed se vi diros:Ni ne volas logxi en cxi tiu lando, kaj vi ne obeos la vocxon de la Eternulo, via Dio,
42:14 dirante:Ne, ni iros en la landon Egiptan, kie ni ne vidos militon kaj ne auxdos sonon de trumpeto kaj ne malsatos koncerne panon, kaj tie ni restos:
42:15 tiam auxskultu la vorton de la Eternulo, ho restajxo de Jehuda:tiele diras la Eternulo Cebaot, Dio de Izrael:Se vi turnos vian vizagxon, por iri en Egiptujon, kaj vi iros, por tie eklogxi:
42:16 tiam la glavo, kiun vi timas, atingos vin tie, en la lando Egipta, kaj la malsato, pri kiu vi zorgas, persekutos vin tie en Egiptujo, kaj tie vi mortos.
42:17 Tiamaniere cxiuj homoj, kiuj turnis sian vizagxon, por iri en Egiptujon, por tie eklogxi, mortos de glavo, de malsato, kaj de pesto, kaj neniu el ili restos, nek forsavigxos de la malbono, kiun Mi venigos sur ilin.
42:18 CXar tiele diras la Eternulo Cebaot, Dio de Izrael:Kiel elversxigxis Mia kolero kaj indigno sur la logxantojn de Jerusalem, tiel Mia kolero elversxigxos sur vin, kiam vi venos en Egiptujon, kaj vi farigxos objekto de jxuro, de teruro, de malbeno, kaj de honto, kaj vi ne plu vidos cxi tiun lokon.
42:19 Pri vi, ho restajxo de Jehuda, la Eternulo parolis:Ne iru en Egiptujon;  sciu, ke Mi avertis vin hodiaux.
42:20 Vi farigxis kulpaj kontraux viaj propraj animoj; cxar vi sendis min al la Eternulo, via Dio, dirante:Pregxu por ni al la Eternulo, nia Dio, kaj cxion, kion diros la Eternulo, nia Dio, sciigu al ni, por ke ni tion faru.
42:21 Kaj mi sciigis al vi hodiaux, sed vi ne auxskultis la vocxon de la Eternulo, via Dio, nek cxion, kun kio Li sendis min al vi;
42:22 sciu do, ke vi mortos de glavo, de malsato, kaj de pesto, sur la loko,  kien vi volas iri, por tie eklogxi.
43:1 Kiam Jeremia finis antaux la tuta popolo la raportadon pri cxiuj vortoj de la Eternulo, ilia Dio, pri cxiuj vortoj, kun kiuj la Eternulo, ilia Dio,  sendis lin al ili,
43:2 tiam Azarja, filo de Hosxaja, kaj Johxanan, filo de Kareahx, kaj cxiuj malhumilaj homoj diris al Jeremia:Malveron vi parolas; la Eternulo, nia Dio,  ne sendis vin, por diri:Ne iru en Egiptujon, por tie eklogxi;
43:3 sed nur Baruhx, filo de Nerija, instigas vin kontraux ni, por transdoni nin en la manojn de la HXaldeoj, por ke ili mortigu nin aux translogxigu nin en Babelon.
43:4 Tiamaniere Johxanan, filo de Kareahx, kaj cxiuj militestroj, kaj la tuta popolo, ne obeis la vocxon de la Eternulo, por resti en la lando Juda.
43:5 Kaj Johxanan, filo de Kareahx, kaj cxiuj militestroj prenis la tutan restajxon de la Judoj, kiuj revenis el cxiuj nacioj, kien ili estis dispelitaj, por logxi en la lando Juda:
43:6 la virojn, la virinojn, la infanojn, la regxidinojn, kaj cxiujn, kiujn Nebuzaradan, estro de la korpogardistoj, restigis kun Gedalja, filo de Ahxikam, filo de SXafan, kaj la profeton Jeremia, kaj Baruhxon, filon de Nerija.
43:7 Kaj ili iris en la landon Egiptan, ne obeante la vocxon de la Eternulo,  kaj venis gxis Tahxpanhxes.
43:8 Kaj aperis vorto de la Eternulo al Jeremia en Tahxpanhxes, dirante:
43:9 Prenu en vian manon grandajn sxtonojn, kaj antaux la okuloj de la Judaj viroj kasxu ilin en la kalko en la brikfarejo, kiu trovigxas cxe la enirejo de la domo de Faraono en Tahxpanhxes;
43:10 kaj diru al ili:Tiele diras la Eternulo Cebaot, Dio de Izrael:Jen Mi sendos, kaj venigos Nebukadnecaron, regxon de Babel, Mian servanton, kaj Mi starigos lian tronon supre de cxi tiuj sxtonoj, kiujn Mi kasxis, kaj li starigos sur ili sian tendon.
43:11 Kaj li venos, kaj frapos la landon Egiptan:kiu estas destinita al la morto, tiu ricevos la morton; kiu estas destinita al kaptiteco, tiu iros en kaptitecon; kaj kiu estas destinita al glavo, tiun trafos glavo.
43:12 Kaj Mi ekbruligos fajron en la domoj de la dioj de Egiptujo, kaj gxi bruligos ilin kaj forkaptos. Kaj li cxirkauxkovros sin per la havo de la lando Egipta, kiel pasxtisto kovras sin per sia vesto, kaj li eliros el tie bonstate.
43:13 Kaj li rompos la statuojn de la templo de la suno en la lando Egipta,  kaj la domojn de la dioj de Egiptujo li forbruligos per fajro.
44:1 Jen estas la vorto, kiu aperis al Jeremia pri cxiuj Judoj, kiuj logxas en la lando Egipta, kiuj logxas en Migdol, en Tahxpanhxes, en Nof, kaj en la lando Patros:
44:2 Tiele diras la Eternulo Cebaot, Dio de Izrael:Vi vidis la tutan malbonon, kiun Mi venigis sur Jerusalemon kaj sur cxiujn urbojn de Judujo;  jen ili estas nun dezertaj, kaj neniu logxas en ili,
44:3 pro iliaj malbonagoj, kiujn ili faris, kolerigante Min, irante incensi kaj servi al aliaj dioj, kiujn ne konis ili, nek vi, nek viaj patroj.
44:4 Mi sendis al vi cxiujn Miajn servantojn, la profetojn, Mi konstante sendadis, dirante:Ne faru tiun abomenindan aferon, kiun Mi malamas.
44:5 Sed ili ne obeis, kaj ne alklinis sian orelon, por deturni sin de siaj malbonagoj, por ne incensi al aliaj dioj.
44:6 Pro tio elversxigxis Mia indigno kaj kolero, kaj gxi ekbrulis en la urboj de Judujo kaj sur la stratoj de Jerusalem, kaj ili ruinigxis kaj dezertigxis, kiel oni nun vidas.
44:7 Kaj nun tiele diras la Eternulo, Dio Cebaot, Dio de Izrael:Kial vi faras grandan malbonon al viaj propraj animoj, por ke ekstermigxu cxe vi viroj kaj virinoj, infanoj kaj sucxinfanoj en Judujo, por ke nenio restu cxe vi?
44:8 Kial vi kolerigas Min per la faroj de viaj manoj, incensante al aliaj dioj en la lando Egipta, kien vi venis, por tie logxi, por ke vi ekstermigxu kaj por ke vi farigxu objekto de malbeno kaj de honto inter cxiuj nacioj de la tero?
44:9 CXu vi forgesis la malbonajxojn de viaj patroj kaj la malbonajxojn de la regxoj de Judujo, la malbonajxojn de iliaj edzinoj, viajn malbonajxojn, kaj la malbonajxojn de viaj edzinoj, kiujn ili faris en la lando Juda kaj sur la stratoj de Jerusalem?
44:10 Ili ne humiligxis gxis la nuna tago, ili ne timas kaj ne agas laux Mia instruo kaj laux Miaj legxoj, kiujn Mi donis al vi kaj al viaj patroj.
44:11 Tial tiele diras la Eternulo Cebaot, Dio de Izrael:Jen Mi turnos Mian vizagxon kontraux vin por malfelicxo kaj por ekstermi la tutan Judujon.
44:12 Kaj Mi prenos la restajxon de la Judoj, kiuj turnis sian vizagxon, por iri en la landon Egiptan, por tie eklogxi, kaj ili cxiuj ekstermigxos en la lando Egipta; ili falos de glavo, de malsato ili ekstermigxos, de la malgrandaj gxis la grandaj; de glavo kaj de malsato ili mortos, kaj ili farigxos objekto de jxuro, de teruro, de malbeno, kaj de honto.
44:13 Kaj Mi punos tiujn, kiuj logxas en la lando Egipta, kiel Mi punis Jerusalemon, per glavo, per malsato, kaj per pesto.
44:14 Kaj neniu savigxos nek restos el la restajxo de la Judoj, kiuj venis en la landon Egiptan, por logxi tie kelktempe kaj por poste reiri en la landon Judan, kien ili sopiras per sia animo reveni kaj tie logxi; ili ne revenos,  krom tiuj, kiuj forkuros.
44:15 Tiam respondis al Jeremia cxiuj viroj, kiuj sciis, ke iliaj edzinoj incensas al aliaj dioj, kaj cxiuj virinoj, kiuj staris en granda amaso, kaj la tuta popolo, kiu logxis en la lando Egipta, en Patros; ili diris:
44:16 Tion, kion vi diris al ni en la nomo de la Eternulo, ni ne obeos al vi;
44:17 sed ni faros cxion laux la vortoj, kiuj eliras el nia busxo, ni incensos al la regxino de la cxielo, ni versxos al sxi versxoferojn, kiel faris ni kaj niaj patroj, niaj regxoj kaj niaj eminentuloj, en la urboj de Judujo kaj sur la stratoj de Jerusalem; tiam ni havis abundan panon, kaj estis al ni bone, kaj malbonon ni ne vidis.
44:18 Sed de tiu tempo, kiam ni cxesis incensi al la regxino de la cxielo kaj versxi al sxi versxoferojn, cxio mankas al ni, kaj ni pereas de glavo kaj de malsato.
44:19 Kaj kiam ni incensas al la regxino de la cxielo kaj versxas al sxi versxoferojn, cxu sen la scio de niaj edzoj ni faras al sxi kukojn kun sxia bildo kaj versxas al sxi versxoferojn?
44:20 Tiam Jeremia diris al la tuta popolo, pri la viroj kaj virinoj, kaj pri cxiuj el la popolo, kiuj respondis al li:
44:21 GXuste tiun incensadon, kiun vi faradis en la urboj de Judujo kaj sur la stratoj de Jerusalem, vi kaj viaj patroj, viaj regxoj kaj viaj eminentuloj kaj la popolo de la lando-gxuste tion la Eternulo ja rememoris, kaj gxi atingis Lian koron.
44:22 Kaj la Eternulo ne plu povis toleri viajn malbonajn agojn, la abomenindajxojn, kiujn vi faris; tial via lando farigxis dezerto, objekto de teruro kaj de malbeno, kaj neniu logxas en gxi, kiel oni nun vidas.
44:23 Pro tio, ke vi incensadis kaj pekadis antaux la Eternulo kaj ne obeis la vocxon de la Eternulo kaj ne agadis laux Lia instruo, laux Liaj legxoj kaj ordonoj-pro tio trafis vin tiu malbono, kiel vi nun vidas.
44:24 Kaj Jeremia diris al la tuta popolo kaj al cxiuj virinoj:Auxskultu la vorton de la Eternulo, cxiuj Judoj, kiuj estas en la lando Egipta!
44:25 Tiele diras la Eternulo Cebaot, Dio de Izrael:Vi kaj viaj edzinoj parolis per via busxo kaj plenumis per viaj manoj tion, kion vi diris:Ni plenumos nian solenan promeson, kiun ni faris, incensi al la regxino de la cxielo kaj versxi al sxi versxoferojn; vi efektive plenumas viajn promesojn,  kaj faras, kion vi promesis.
44:26 Tial auxskultu la vorton de la Eternulo, cxiuj Judoj, kiuj logxas en la lando Egipta:Jen Mi jxuris per Mia granda nomo, diras la Eternulo, ke la busxo de neniu Judo en la tuta lando Egipta plu vokos Mian nomon,  dirante:Kiel vivas la Sinjoro, la Eternulo.
44:27 Jen Mi viglos super ili por malbono, ne por bono; kaj cxiuj Judoj, kiuj estas en la lando Egipta, pereos de glavo kaj de malsato, gxis ili tute ekstermigxos.
44:28 Nur malgranda nombro da homoj, kiuj savigxos de glavo, revenos el la lando Egipta en la landon Judan; kaj la tuta restajxo de la Judoj, kiuj venis en la landon Egiptan, por tie logxi, ekscios, kies vorto plenumigxas, Mia aux ilia.
44:29 Kaj jen estas por vi la pruvosigno, diras la Eternulo, ke Mi punos vin sur cxi tiu loko, por ke vi sciu, ke plenumigxos Miaj vortoj sur vi por malbono:
44:30 tiele diras la Eternulo:Jen Mi transdonos Faraonon HXofran, regxon de Egiptujo, en la manojn de liaj malamikoj, kaj en la manojn de tiuj, kiuj celas lian morton, kiel Mi transdonis Cidkijan, regxon de Judujo, en la manon de Nebukadnecar, regxo de Babel, lia malamiko kaj celanto de lia morto.
45:1 Jen estas la vorto, kiun la profeto Jeremia diris al Baruhx, filo de Nerija, kiam cxi tiu skribis tiujn vortojn en libron sub diktado de Jeremia,  en la kvara jaro de Jehojakim, filo de Josxija, regxo de Judujo:
45:2 Tiele diras la Eternulo, Dio de Izrael, pri vi, ho Baruhx:
45:3 Vi diris:Ve al mi! cxar la Eternulo aldonis malgxojon al mia suferado;  mi lacigxis de mia gxemado, kaj mi ne trovas ripozon.
45:4 Tiele diru al li:Tiele diras la Eternulo:Jen tion, kion Mi konstruis, Mi detruas, kaj kion Mi plantis, tion Mi elradikigas, cxi tiun tutan Mian landon;
45:5 kaj vi postulas por vi grandajxon! Ne postulu; cxar jen Mi venigos malbonon sur cxiun karnon, diras la Eternulo, sed al vi Mi donos vian animon kiel akiron sur cxiuj lokoj, kien vi iros.
46:1 Jen estas la vorto de la Eternulo, kiu aperis al la profeto Jeremia pri la nacioj:
46:2 Pri Egiptujo, pri la militistaro de Faraono Nehxo, regxo de Egiptujo,  kiu estis cxe la rivero Euxfrato en Karkemisx, kaj kiun venkobatis Nebukadnecar, regxo de Babel, en la kvara jaro de Jehojakim, filo de Josxija,  regxo de Judujo:
46:3 Pretigu sxildon kaj kirason, kaj iru en batalon.
46:4 Jungu la cxevalojn kaj surcxevaligu la rajdistojn, starigxu en kaskoj,  akrigu la lancojn, surmetu sur vin armajxojn.
46:5 Kial Mi vidas, ke ili ektimis kaj kuras malantauxen? iliaj herooj estas frapitaj, kaj forkuras rapide, ne deturnante sin; teruro estas cxirkauxe,  diras la Eternulo.
46:6 Ne forkuros la rapidpiedulo, ne forsavigxos la heroo; norde, cxe la rivero Euxfrato, ili falpusxigxos kaj falos.
46:7 Kiu estas tiu, kiu levigxas kiel Nilo kaj kies akvo ondigxas kiel torentoj?
46:8 Egiptujo levigxas kiel Nilo, kaj kiel torentoj, en kiuj ondigxas la akvo; kaj gxi diras:Levigxante, mi kovros la teron, mi pereigos urbon kun gxiaj logxantoj.
46:9 Levigxu sur la cxevalojn, kaj kuru rapide sur la cxaroj; eliru la herooj, la Etiopoj kaj la Putidoj, tenantaj sxildon, kaj la Ludidoj, tenantaj kaj strecxantaj pafarkon.
46:10 Kaj tiu tago estos cxe la Sinjoro, la Eternulo Cebaot, tago de vengxo,  por vengxi al Liaj malamikoj; kaj la glavo mangxegos kaj satigxos kaj ebriigxos de ilia sango; cxar bucxofero estos al la Sinjoro, la Eternulo Cebaot, en la lando norda, cxe la rivero Euxfrato.
46:11 Iru en Gileadon kaj prenu balzamon, ho virga filino de Egiptujo; vane vi multigas la kuracilojn; ne ekzistas por vi resanigxo.
46:12 La nacioj auxdis vian malhonoron, kaj via plorado plenigis la teron;  cxar fortulo falpusxigxis kontraux fortulo, kaj ambaux kune falis.
46:13 Jen estas la vorto, kiun la Eternulo diris al la profeto Jeremia pri la veno de Nebukadnecar, regxo de Babel, por frapi la landon Egiptan:
46:14 Sciigu en Egiptujo, proklamu en Migdol, proklamu en Nof kaj en Tahxpanhxes, diru:Starigxu kaj pretigxu, cxar la glavo ekstermas vian cxirkauxajxon.
46:15 Kial estas forpusxita via fortulo, ne povis stari? cxar la Eternulo lin renversis.
46:16 Li multigis la falpusxigxantojn; falis unu sur la alian; kaj ili diras:Levigxu, ni reiru al nia popolo kaj al la lando de nia naskigxo, for de la glavo de la tirano.
46:17 Oni kriis tie:Faraono, regxo de Egiptujo, estas nur bruo; li preterlasis la difinitan tempon.
46:18 Kiel Mi vivas, diras la Regxo, kies nomo estas Eternulo Cebaot, li venos kiel Tabor inter la montoj kaj kiel Karmel cxe la maro.
46:19 Pretigu al vi cxion, kio estas necesa por elmigro, ho logxantino,  filino de Egiptujo; cxar Nof estos ruinigita kaj dezertigita, ke neniu en gxi logxos.
46:20 Tre bela bovidino estas Egiptujo; sed de nordo venas jam la bucxonto.
46:21 Ankaux gxiaj dungitoj interne de gxi estas kiel bone nutritaj bovidoj;  sed ili ankaux turnis sin malantauxen, kune forkuris, ne povis kontrauxstari;  cxar la tago de ilia malfelicxo venis sur ilin, la tempo de ilia puno.
46:22 GXia vocxo sonos kiel vocxo de serpento; cxar ili iros kun militistaro,  kaj kun hakiloj ili venos al gxi, kiel lignohakistoj.
46:23 Ili elhakos gxian arbaron, diras la Eternulo, kvankam gxi estas nekalkulebla; cxar ili estas pli multenombraj ol akridoj, kaj oni ne povas ilin kalkuli.
46:24 Hontigita estas la filino de Egiptujo, transdonita en la manojn de norda popolo.
46:25 La Eternulo Cebaot, Dio de Izrael, diras:Jen Mi punvizitos Amonon en No, kaj Faraonon, kaj Egiptujon kaj gxiajn diojn kaj gxiajn regxojn, Faraonon mem, kaj tiujn, kiuj fidas lin.
46:26 Kaj Mi transdonos ilin en la manojn de tiuj, kiuj celas ilian morton,  kaj en la manojn de Nebukadnecar, regxo de Babel, kaj en la manojn de liaj servantoj; sed poste gxi estos logxata, kiel en la tempo antauxa, diras la Eternulo.
46:27 Sed vi ne timu, ho Mia servanto Jakob, kaj ne tremu, ho Izrael; cxar jen Mi savos vin el malproksime kaj vian idaron el la lando de ilia kaptiteco, kaj Jakob revenos kaj vivos trankvile kaj pace, kaj neniu lin timigos.
46:28 Vi ne timu, ho Mia servanto Jakob, diras la Eternulo, cxar Mi estas kun vi; cxar Mi ekstermos cxiujn popolojn, inter kiujn Mi dispelis vin, sed vin Mi ne ekstermos; Mi nur punos vin modere, por ke Mi ne lasu vin tute sen puno.
47:1 Jen estas la vorto de la Eternulo, kiu aperis al la profeto Jeremia pri la Filisxtoj, antaux ol Faraono venkobatis Gazan:
47:2 Tiele diras la Eternulo:Jen venos akvo de norde, kaj gxi farigxos inundanta torento, kaj gxi inundos la landon, kaj cxion, kio estas en gxi, la urbon kaj gxiajn logxantojn; ekkrios la homoj, kaj ekploregos cxiuj logxantoj de la lando.
47:3 Pro la sonado de la hufoj de la fortaj cxevaloj, pro la bruo de la cxaroj, pro la bruego de la radoj la patroj ne atentos siajn infanojn,  senforte mallevigxos iliaj manoj;
47:4 pro la tago, kiu venos, kiam oni prirabos cxiujn Filisxtojn, ekstermos cxe Tiro kaj Cidon cxiujn restintajn helpantojn; cxar la Eternulo ruinigos la Filisxtojn, la restajxon de la insulo Kaftor.
47:5 Kalveco trafos Gazan, pereos Asxkelon kaj la restajxo de ilia valo. Kiel longe ankoraux vi faros al vi trancxojn?
47:6 Ho glavo de la Eternulo, kiel longe vi ne kvietigxos? eniru en vian ingon, haltu kaj silentu.
47:7 Sed kiel vi povas kvietigxi? la Eternulo donis al gxi ordonon kontraux Asxkelon kaj kontraux la bordo de la maro; tien Li destinis gxin.
48:1 Pri Moab:Tiele diras la Eternulo Cebaot, Dio de Izrael:Ve al Nebo! cxar gxi estas ruinigita; hontigita kaj venkoprenita estas Kirjataim; hontigita kaj tremigita estas la fortikajxo.
48:2 Jam ne ekzistas la gloro de Moab; en HXesxbon oni intencas kontraux gxi malbonon, dirante:Ni iru, kaj ni ekstermu gxin, ke gxi ne plu estu popolo.  Ankaux vi, ho Madmen, eksilentu; vin persekutos glavo.
48:3 Kriadon oni auxdas de HXoronaim, tie estas ruinigado kaj granda malfelicxo.
48:4 Disbatita estas Moab; gxiaj infanoj lauxte krias.
48:5 Kiuj supreniras al Luhxit, tiuj iras kun plorado; cxe la malsuprenirado de HXoronaim la malamikoj auxdas kriadon de malfelicxo.
48:6 Forkuru, savu vian vivon, kaj estu kiel seknudigxinta arbo en la dezerto.
48:7 CXar vi fidis viajn faritajxojn kaj viajn trezorojn, vi ankaux estos venkoprenita; kaj Kemosx iros en kaptitecon kune kun siaj pastroj kaj eminentuloj.
48:8 Venos ruiniganto en cxiun urbon, neniu urbo savigxos; pereos la valo kaj dezertigxos la ebenajxo, kiel diris la Eternulo.
48:9 Donu flugilojn al Moab, cxar li devas forflugi; liaj urboj dezertigxos tiel, ke neniu en ili logxos.
48:10 Malbenita estu tiu, kiu plenumas malgxuste la faron de la Eternulo, kaj malbenita estu tiu, kiu detenas sian glavon de sango.
48:11 De sia juneco Moab havis trankvilecon kaj ripozadis sur sia fecxo, li ne estis transversxata el unu vazo en alian, kaj en kaptitecon li ne iris;  tial lia gusto restis en li kaj lia odoro ne sxangxigxis.
48:12 Tial jen venos tempo, diras la Eternulo, kiam Mi sendos al li versxistojn, kaj ili versxos lin, malplenigos liajn vazojn, kaj disrompos liajn krucxojn.
48:13 Kaj Moab estos hontigita pro Kemosx, kiel la domo de Izrael estis hontigita pro Bet-El, kiun ili fidis.
48:14 Kiel vi povas diri:Ni estas herooj kaj kapabluloj por la milito?
48:15 Ruinigita estas Moab, liaj urboj falis, kaj liaj plej bravaj junuloj iris al bucxo, diras al Regxo, kies nomo estas Eternulo Cebaot.
48:16 Baldaux venos pereo al Moab, kaj lia malfelicxo tre rapidas.
48:17 Bedauxru lin cxiuj liaj cxirkauxantoj, kaj cxiuj, kiuj konas lian nomon, diru:Kiele disrompigxis la forta vergo, la belega bastono!
48:18 Iru malsupren de via majesto, sidu en senakva loko, ho logxantino,  filino de Dibon; cxar la ruiniganto de Moab elpasxis kontraux vin kaj detruis viajn fortikajxojn.
48:19 Staru cxe la vojo kaj rigardu, ho logxantino de Aroer; demandu la forkuranton kaj la forsavigxanton, kaj diru:Kio farigxis?
48:20 Hontigita estas Moab, cxar li estas frapita; ploru kaj kriu, sciigu en Arnon, ke Moab estas ruinigita.
48:21 Jugxo venis kontraux la lando de la ebenajxo, kontraux HXolon, Jahac,  kaj Mefaat,
48:22 kontraux Dibon, Nebo, kaj Bet-Diblataim,
48:23 kontraux Kirjataim, Bet-Gamul, kaj Bet-Meon,
48:24 kontraux Keriot kaj Bocra, kaj kontraux cxiuj urboj de la lando de Moab, la malproksimaj kaj la proksimaj.
48:25 Dehakita estas la korno de Moab, kaj lia brako estas rompita, diras la Eternulo.
48:26 Ebriigu lin, cxar li levigxis kontraux la Eternulo; Moab plauxdos en sia vomajxo, kaj li mem estos objekto de mokado.
48:27 CXu vi ne mokis Izraelon? cxu oni trovis lin inter sxtelistoj, ke cxiufoje, kiam vi parolas pri li, vi balancas la kapon?
48:28 Forlasu la urbojn kaj eklogxu sur roko, ho logxantoj de Moab, kaj farigxu kiel kolomboj, kiuj nestas en truoj de kavernoj.
48:29 Ni auxdis pri la fiereco de Moab, granda fiereco, pri lia malmodesteco,  fiereco, aroganteco, kaj pri la malhumileco de lia koro.
48:30 Mi konas, diras la Eternulo, lian koleremecon, la nesincerecon de liaj vortoj kaj la nesincerecon de liaj agoj.
48:31 Tial Mi devas plori pri Moab, gxemi pri cxiuj Moabidoj, priplori la logxantojn de Kir-HXeres.
48:32 Per pli ol la plorado de Jazer Mi ploros pri vi, ho vinbergxardeno de Sibma; viaj brancxoj etendigxis trans la maron, atingis la maron de Jazer;  rabisto atakis viajn somerajn fruktojn kaj vian rikolton.
48:33 Forigxis gxojo kaj gajeco de la fruktodona kampo kaj de la lando de Moab; Mi malaperigis vinon en la vinpremejoj, oni ne premos tie kun gxojo vinon, triumfaj kantoj ne plu sonos.
48:34 Pro la kriado, kiu auxdigxas de HXesxbon gxis Eleale kaj gxis Jahac,  ili lauxte ekploris de Coar gxis HXoronaim kaj gxis la tria Eglat; cxar ankaux la akvo de Nimrim sekmalaperis.
48:35 Mi ekstermos cxe Moab, diras la Eternulo, cxiun, kiu supreniras sur altajxon kaj incensas al siaj dioj.
48:36 Tial Mia koro gxemas pri Moab kiel fluto, kaj pri la logxantoj de Kir-  HXeres Mia koro gxemas kiel fluto; cxar la abundajxo, kiun ili akiris,  pereis.
48:37 CXar cxiu kapo kalvigxis, kaj cxiu barbo estas fortondita, sur cxiuj manoj estas trancxoj, kaj sur la lumboj estas sakajxo.
48:38 Sur cxiuj tegmentoj de Moab kaj sur liaj stratoj cxie estas plorado;  cxar Mi disrompis Moabon kiel senvaloran vazon, diras la Eternulo.
48:39 Kiele disbatita li estas, kiele ili ploregas! kiele Moab turnis sian nukon, estas hontigita, kaj Moab farigxis objekto de mokado kaj de teruro por cxiuj siaj cxirkauxantoj!
48:40 CXar tiele diras la Eternulo:Jen li alflugos kiel aglo kaj etendos siajn flugilojn super Moab.
48:41 Prenita estas Keriot, kaj la fortikigitaj urboj estas kaptitaj; kaj la koro de la herooj de Moab en tiu tago estos kiel la koro de virino dum la doloroj de naskado.
48:42 Kaj Moab estos ekstermita, ke li ne plu estos popolo, cxar li levigxis kontraux la Eternulo.
48:43 Teruro, kavo, kaj kaptilo trafos vin, ho logxanto de Moab, diras la Eternulo.
48:44 Kiu forkuros de la teruro, tiu falos en la kavon; kaj kiu eliros el la kavo, tiu trafos en kaptilon; cxar Mi venigos sur lin, sur Moabon, la jaron de lia puno, diras la Eternulo.
48:45 Sub la ombro de HXesxbon starigxos tiuj, kiuj forkuros de la forto; sed fajro eliros el HXesxbon kaj flamo el la mezo de Sihxon, kaj gxi mangxegos la flankon de Moab kaj la verton de la filoj malkvietaj.
48:46 Ve al vi, ho Moab! pereis la popolo de Kemosx; cxar viaj filoj estas prenitaj en kaptitecon kaj viaj filinoj estas forkondukitaj.
48:47 Sed en la tempo estonta Mi revenigos la kaptitojn de Moab, diras la Eternulo. GXis cxi tie estas la verdikto pri Moab.
49:1 Pri la Amonidoj:Tiele diras la Eternulo:CXu Izrael ne havas filojn? cxu li ne havas heredanton? kial do Malkam heredis Gadon kaj lia popolo logxas en la urboj de cxi tiu?
49:2 Tial jen venos tempo, diras la Eternulo, kaj Mi eksonigos militan trumpetadon super Raba de la Amonidoj; kaj gxi farigxos amaso da ruinoj, kaj gxiaj filinoj forbrulos en fajro, kaj Izrael ekposedos siajn posedintojn,  diras la Eternulo.
49:3 Ploregu, ho HXesxbon, cxar Aj estas ruinigita. Kriu, ho filinoj de Raba,  zonu vin per sakajxo, ploru kaj vagadu inter la bariloj; cxar Malkam iras en kaptitecon kune kun siaj pastroj kaj eminentuloj.
49:4 Kial vi fanfaronas pri viaj valoj? sangon fluigas via valo, ho filino malobeema, kiu fidas siajn trezorojn, kaj diras:Kiu povas veni al mi?
49:5 Jen Mi venigos sur vin timon, diras la Sinjoro, la Eternulo Cebaot, de cxiuj viaj cxirkauxajxoj; kaj vi estos dispelitaj cxiu aparte, kaj neniu kolektos la vagantojn.
49:6 Tamen poste Mi revenigos la forkaptitajn Amonidojn, diras la Eternulo.
49:7 Pri Edom:Tiele diras la Eternulo Cebaot:CXu jam ne ekzistas sagxo en Teman? cxu la filoj jam ne havas konsilon? cxu ilia sagxeco malaperis?
49:8 Forkuras, turnis sian dorson, kaj profunde sin kasxas la logxantoj de Dedan; cxar malfelicxon de Esav Mi venigis sur lin, la tempon de lia puno.
49:9 Kiam venos al vi vinberkolektantoj, ili ne restigos forgesitajn berojn;  se venos sxtelistoj en la nokto, ili rabos plenan kvanton.
49:10 CXar Mi nudigis Esavon, Mi malkasxis liajn sekretajn rifugxejojn, por ke li ne povu sin kasxi; ekstermitaj estas lia idaro, liaj fratoj, kaj liaj najbaroj, kaj li jam ne ekzistas.
49:11 Restigu viajn orfojn, Mi konservos ilian vivon; kaj viaj vidvinoj fidu Min.
49:12 CXar tiele diras la Eternulo:Jen tiuj, kiuj ne meritis trinki la pokalon, tamen gxin trinkos; cxu vi do povas resti nepunita? vi ne restos nepunita, sed vi nepre trinkos.
49:13 CXar Mi jxuris per Mi, diras la Eternulo, ke Bocra farigxos objekto de teruro, honto, ruinigo, kaj malbeno; kaj cxiuj gxiaj urboj farigxos ruinoj por eterne.
49:14 Diron mi auxdis de la Eternulo, kaj kuriero estas sendita al la nacioj:Kolektigxu kaj iru kontraux gxin, kaj levigxu por batalo.
49:15 CXar jen Mi faris vin malgranda inter la nacioj, malestimata inter la homoj.
49:16 Via malhumileco kaj la fiereco de via koro trompis vin, kiu logxas en la fendegoj de la rokoj kaj okupas suprojn de montoj; sed se vi ecx arangxus vian neston tiel alte, kiel aglo, ecx de tie Mi jxetos vin malsupren, diras la Eternulo.
49:17 Edom farigxos objekto de teruro; cxiu, kiu pasos preter li, miros kaj fajfos pri cxiuj liaj vundoj.
49:18 Kiel renversitaj estas Sodom kaj Gomora kaj iliaj najbarlokoj, diras la Eternulo, tiel ankaux tie neniu restos, neniu homido tie logxos.
49:19 Jen kiel leono li supreniras de la majesta Jordan kontraux la fortikan logxejon; cxar Mi rapide forpelos ilin de tie, kaj Mi estrigos tie tiun, kiu estas elektita. CXar kiu estas simila al Mi? kiu donos al Mi decidojn? kiu estas la pasxtisto, kiu povas kontrauxstari al Mi?
49:20 Tial auxskultu la decidon de la Eternulo, kiun Li decidis pri Edom, kaj Liajn intencojn, kiujn Li havas pri la logxantoj de Teman:la knaboj-  pasxtistoj ilin fortrenos kaj detruos super ili ilian logxejon.
49:21 De la bruo de ilia falo ektremos la tero, ilian kriadon oni auxdos cxe la Rugxa Maro.
49:22 Jen li levigxos kiel aglo, ekflugos kaj etendos siajn flugilojn super Bocra; kaj la koro de la herooj de Edom en tiu tago estos kiel la koro de virino cxe la naskodoloroj.
49:23 Pri Damasko:Hontigitaj estas HXamat kaj Arpad, cxar, auxdinte malbonan sciigon, ili senkuragxigxis; cxe la maro ili tiel ektremis, ke ili ne povas trankviligxi.
49:24 Damasko senkuragxigxis, turnis sin, por forkuri; tremo atakis gxin,  doloro kaj turmentoj gxin kaptis, kiel naskantinon.
49:25 Kial ne estas riparita la glora urbo, la gaja urbo?
49:26 Tial gxiaj junuloj falos sur gxiaj stratoj, kaj cxiuj militistoj pereos en tiu tago, diras la Eternulo Cebaot.
49:27 Kaj Mi ekbruligos fajron sur la murego de Damasko, kaj gxi ekstermos la palacojn de Ben-Hadad.
49:28 Pri Kedar, kaj pri la regnoj de HXacor, kiujn venkobatis Nebukadnecar,  regxo de Babel:  Tiele diras la Eternulo:Levigxu, iru kontraux Kedaron, kaj ruinigu la filojn de la oriento.
49:29 Iliaj tendoj kaj sxafaroj estos prenitaj; iliajn tapisxojn kaj cxiujn iliajn vazojn kaj iliajn kamelojn oni forprenos, kaj oni kriados al ili:Teruro cxirkauxe.
49:30 Forkuru, forigxu rapide, kasxu vin profunde, ho logxantoj de HXacor,  diras la Eternulo; cxar Nebukadnecar, regxo de Babel, faras pri vi decidon kaj havas intencon kontraux vi.
49:31 Levigxu, iru kontraux popolon trankvilan, kiu sidas en sendangxereco,  diras la Eternulo; gxi ne havas pordojn nek riglilojn, ili vivas izolite.
49:32 Kaj iliaj kameloj estos forrabitaj, kaj la multo de iliaj brutoj farigxos rabakiro; kaj Mi dispelos ilin al cxiuj ventoj, ilin, kiuj tondas la harojn sur la tempioj, kaj de cxiuj flankoj Mi venigos ilian malfelicxon,  diras la Eternulo.
49:33 Kaj HXacor farigxos logxejo de sxakaloj, eterna dezerto; neniu tie restos, kaj neniu homido tie logxos.
49:34 Jen estas la vorto de la Eternulo, kiu aperis al la profeto Jeremia pri Elam, en la komenco de la regxado de Cidkija, regxo de Judujo:
49:35 Tiele diras la Eternulo Cebaot:Jen Mi rompos la pafarkon de Elam, ilian cxefan forton.
49:36 Kaj Mi venigos sur Elamon kvar ventojn de la kvar finoj de la cxielo,  kaj Mi dispelos ilin al cxiuj tiuj ventoj; kaj ne ekzistos popolo, al kiu ne venus la dispelitoj el Elam.
49:37 Kaj Mi senkuragxigos Elamon antaux iliaj malamikoj, kaj antaux tiuj,  kiuj celas ilian morton; kaj Mi venigos sur ilin malbonon, la flamon de Mia kolero, diras la Eternulo, kaj Mi persekutos ilin per la glavo, gxis Mi ekstermos ilin.
49:38 Kaj Mi starigos Mian tronon en Elam, kaj Mi pereigos tie la regxon kaj la eminentulojn, diras la Eternulo.
49:39 Tamen en la tempo estonta Mi revenigos la forkaptitojn de Elam, diras la Eternulo.
50:1 Jen estas la vorto, kiun la Eternulo diris per la profeto Jeremia pri Babel kaj pri la lando de la HXaldeoj:
50:2 Sciigu al la nacioj kaj proklamu, levu standardon, proklamu, ne kasxu,  diru:Prenita estas Babel, hontigita estas Bel, frakasita estas Merodahx,  hontigitaj estas gxiaj idoloj, frakasitaj estas gxiaj statuoj.
50:3 CXar eliris kontraux gxin popolo el la nordo, kiu faros gxian landon dezerto, kaj ne plu estos logxanto en gxi:de homo gxis bruto cxio forigxos kaj foriros.
50:4 En tiuj tagoj kaj en tiu tempo, diras la Eternulo, venos la idoj de Izrael kune kun la idoj de Jehuda; ili iros kaj ploros, kaj sercxos la Eternulon, sian Dion.
50:5 Pri la vojo al Cion ili demandos, tien estos turnita ilia vizagxo:Venu,  ni aligxos al la Eternulo per interligo eterna, neforgesebla.
50:6 Mia popolo estis kiel erarvagantaj sxafoj:ili pasxtistoj delogis ilin,  erarvagigis ilin sur la montoj; de monto sur monteton ili vagis, ili forgesis sian sxafejon.
50:7 CXiuj, kiuj renkontis ilin, mangxis ilin; kaj iliaj malamikoj diris:Ni ne estas kulpaj, cxar ili pekis antaux la Eternulo, la logxejo de la vero,  antaux la espero de iliaj patroj, la Eternulo.
50:8 Kuru el Babel kaj eliru el la lando de la HXaldeoj, kaj estu kiel virkaproj antaux la sxafoj.
50:9 CXar jen Mi vekos kaj venigos sur Babelon amason da grandaj popoloj el lando norda, kaj ili arangxos sin kontraux gxi, kaj gxi estos venkoprenita;  iliaj sagoj, kiel lerta heroo, ne revenas vane.
50:10 Kaj HXaldeujo farigxos militakiro; cxiuj gxiaj prirabantoj satigxos,  diras la Eternulo.
50:11 CXar vi gxojis, cxar vi triumfis, ho rabintoj de Mia heredajxo, cxar vi saltis, kiel bovidino sur herbo, kaj blekis, kiel fortaj cxevaloj,
50:12 tre hontigita estas via patrino, mokata estas via naskintino; jen estas la estonteco de la nacioj:dezerto, nelogxata tero, kaj stepo.
50:13 De la kolero de la Eternulo gxi farigxos nelogxata, kaj gxi tuta farigxos dezerta; cxiu, kiu iros preter Babel, miros kaj fajfos pri cxiuj gxiaj vundoj.
50:14 Pretigu vin kontraux Babel cxirkauxe, cxiuj strecxantoj de pafarkoj,  pafu sur gxin, ne domagxu sagojn; cxar gxi pekis antaux la Eternulo.
50:15 Triumfe kriu kontraux gxi cxirkauxe; mallevigxis gxia mano, falis gxia fundamento, detruigxis gxiaj muregoj; cxar tio estas vengxo de la Eternulo;  vengxu al gxi; kiel gxi agis, tiel agu kontraux gxi.
50:16 Ekstermu el Babel semanton kaj rikoltanton en la tempo de rikoltado; de la glavo de la tirano cxiu sin turnu al sia popolo, kaj cxiu forkuru en sian landon.
50:17 Izrael estas kiel disjxetita sxafaro; leonoj lin dispelis:la unua mangxis lin la regxo de Asirio, kaj cxi tiu lasta, Nebukadnecar, regxo de Babel, rompis al li la ostojn.
50:18 Tial tiele diras la Eternulo Cebaot, Dio de Izrael:Jen Mi punos la regxon de Babel kaj lian landon, kiel Mi punis la regxon de Asirio.
50:19 Kaj Mi revenigos Izraelon en lian logxejon, kaj li pasxtigxos sur Karmel kaj Basxan, kaj sur la monto de Efraim kaj en Gilead lia animo satigxos.
50:20 En tiuj tagoj kaj en tiu tempo, diras la Eternulo, oni sercxos malbonagon de Izrael, sed gxi ne estos, kaj pekon de Jehuda, sed gxi ne trovigxos; cxar Mi pardonos al tiuj, kiujn Mi restigos.
50:21 Iru kontraux la landon de la maldolcxigantoj, kontraux gxin kaj kontraux la logxantojn de la punejo; ruinigu kaj ekstermu cxion post ili,  diras la Eternulo, kaj faru cxion tiel, kiel Mi ordonis al vi.
50:22 Bruo de batalo estas en la lando, kaj granda frakasado.
50:23 Kiele rompita kaj frakasita estas la martelo de la tuta tero! kiele dezertigxis Babel inter la nacioj!
50:24 Mi starigis reton por vi, kaj vi estas kaptita, ho Babel, antaux ol vi tion rimarkis; vi estas trovita kaj kaptita, cxar vi levigxis kontraux la Eternulon.
50:25 La Eternulo malfermis Sian trezorejon, kaj elprenis el tie la ilojn de Sia kolero; cxar ion por fari havas la Sinjoro, la Eternulo Cebaot, en la lando de la HXaldeoj.
50:26 Iru kontraux gxin de plej malproksime, malfermu gxiajn grenejojn,  piedpremu gxin kiel amasajxon, ekstermu gxin, ke nenio de gxi restu.
50:27 Dishaku per glavo cxiujn gxiajn bovojn; ili estu bucxataj. Ve al ili!  cxar venis ilia tago, la tempo de ilia puno.
50:28 Auxdigxas vocxo de forkurantoj kaj forsavigxantoj el la lando Babela,  por sciigi en Cion pri la vengxo de la Eternulo, nia Dio, pri la vengxo pro Lia templo.
50:29 Alvoku multajn kontraux Babelon, cxiujn, kiuj strecxas pafarkon;  starigxu tendare cxirkaux gxi, ke neniu povu forsavigxi el gxi; repagu al gxi laux gxiaj agoj:cxion, kion gxi faris, faru al gxi; cxar gxi estis malhumila kontraux la Eternulo, kontraux la Sanktulo de Izrael.
50:30 Pro tio gxiaj junuloj falos sur gxiaj stratoj, kaj cxiuj gxiaj militistoj pereos en tiu tago, diras la Eternulo.
50:31 Jen Mi estas kontraux vi, ho malhumilulo, diras la Sinjoro, la Eternulo Cebaot; cxar venis via tago, la tempo de via puno.
50:32 Kaj la malhumilulo falpusxigxos kaj falos, kaj neniu lin levos; kaj Mi ekbruligos fajron en liaj urboj, kaj gxi ekstermos cxiujn liajn cxirkauxajxojn.
50:33 Tiele diras la Eternulo Cebaot:Turmentataj estas la idoj de Izrael kune kun la idoj de Jehuda; kaj cxiuj iliaj kaptintoj forte ilin tenas, ne volas forliberigi ilin.
50:34 Sed ilia Liberiganto estas forta, Eternulo Cebaot estas Lia nomo; Li defendos ilian aferon tiel, ke la tero skuigxos kaj la logxantoj de Babel ektremos.
50:35 Glavo falu sur la HXaldeojn, diras la Eternulo, sur la logxantojn de Babel, sur gxiajn eminentulojn kaj sagxulojn;
50:36 glavo sur la antauxdiristojn, ke ili malsagxigxu; glavo sur gxiajn heroojn, ke ili senkuragxigxu;
50:37 glavo sur gxiajn cxevalojn kaj sur gxiajn cxarojn, kaj sur cxiujn diversgentajn logxantojn, kiuj estas en gxi, ke ili farigxu kiel virinoj;  glavo sur gxiajn trezorojn, ke ili estu disrabitaj.
50:38 Sekeco trafu gxiajn akvojn, ke ili malaperu; cxar tio estas lando de idoloj, kaj pri siaj monstroj ili fanfaronas.
50:39 Tial tie eklogxos stepaj bestoj kaj sxakaloj, kaj strutoj en gxi logxos; gxi neniam plu estos logxata, kaj neniu tie havos domon en cxiuj venontaj generacioj.
50:40 Kiel Dio renversis Sodomon kaj Gomoran kaj iliajn najbarlokojn, diras la Eternulo, tiel ankaux tie restos neniu kaj logxos neniu homido.
50:41 Jen venas popolo el nordo, granda nacio kaj multe da regxoj levigxas de la randoj de la tero.
50:42 Pafarkon kaj lancon ili tenas forte; kruelaj ili estas kaj senkompataj;  ilia vocxo bruas kiel maro; sur cxevaloj ili rajdas, armite por la batalo kiel unu homo, kontraux vin, ho filino de Babel.
50:43 Auxdis la regxo de Babel la sciigon pri ili, kaj senfortigxis liaj manoj; suferego atakis lin, doloro kiel cxe naskantino.
50:44 Jen kiel leono li supreniras de la majesta Jordan kontraux la fortikan logxejon; cxar Mi rapide forpelos ilin de tie, kaj Mi estrigos tie tiun, kiu estas elektita. CXar kiu estas simila al Mi? kiu donos al Mi decidojn? kaj kiu estas la pasxtisto, kiu povas kontrauxstari al Mi?
50:45 Tial auxskultu la decidon de la Eternulo, kiun Li decidis pri Babel,  kaj Liajn intencojn, kiujn Li havas pri la lando de la HXaldeoj:la knaboj-  pasxtistoj ilin fortrenos, kaj detruos super ili ilian logxejon.
50:46 De la famo pri la preno de Babel ektremos la tero, kaj krio estos auxdata cxe la nacioj.
51:1 Tiele diras la Eternulo:Jen Mi vekos pereigan venton kontraux Babelon,  kaj kontraux gxiajn logxantojn, kiuj levigxis kontraux Min.
51:2 Kaj Mi sendos ventumistojn kontraux Babelon, kaj ili gxin disventumos,  kaj dezertigos gxian landon; cxar en la tago de la malfelicxo ili estos cxirkaux gxi cxiuflanke.
51:3 La pafarkisto strecxu sian pafarkon, kaj sin levu en sia kiraso; ne kompatu gxiajn junulojn, ekstermu gxian tutan militistaron.
51:4 Kaj falu mortigitoj en la lando de la HXaldeoj, kaj trapikitoj sur iliaj stratoj.
51:5 CXar Izrael kaj Jehuda ne estas vidvigitaj de sia Dio, de la Eternulo Cebaot; cxar ilia lando estas plena de kulpoj kontraux la Sanktulo de Izrael.
51:6 Forkuru el interne de Babel, kaj savu cxiu sian animon, ke vi ne pereu pro gxiaj malbonagoj; cxar tio estas tempo de vengxo por la Eternulo, Li donas al gxi repagon.
51:7 En la mano de la Eternulo Babel estis ora kaliko, ebriiganta la tutan teron:el gxi trinkis vinon la nacioj, kaj tial ili frenezigxis.
51:8 Subite falis Babel kaj frakasigxis; ploru pri gxi, prenu balzamon por gxia vundo; eble gxi sanigxos.
51:9 Ni kuracis Babelon, sed gxi ne sanigxis; lasu gxin, kaj ni iru cxiu en sian landon; cxar la jugxo kontraux gxi atingis la cxielon kaj levigxis gxis la nuboj.
51:10 La Eternulo elaperigis nian pravecon; venu, kaj ni rakontu en Cion la faron de la Eternulo, nia Dio.
51:11 Akrigu la sagojn, pretigu la sxildojn! la Eternulo vekis la spiriton de la regxoj de Medujo, cxar Lia intenco estas kontraux Babel, por pereigi gxin;  cxar tio estas vengxo de la Eternulo, vengxo pro Lia templo.
51:12 Kontraux la muregojn de Babel levu standardon, plifortigu la gardistaron, starigu observistojn, pretigu embuskon; cxar kiel la Eternulo intencis, tiel Li faris tion, kion Li diris pri la logxantoj de Babel.
51:13 Ho vi, kiu logxas cxe granda akvo kaj havas grandajn trezorojn! venis via fino, finigxis via avideco.
51:14 La Eternulo Cebaot jxuris per Sia animo:Mi plenigos vin de homoj kiel de skaraboj, kaj ili eksonigos kontraux vi triumfan kanton.
51:15 Li kreis la teron per Sia forto, arangxis la mondon per Sia sagxo, kaj per Sia prudento etendis la cxielon.
51:16 Kiam Li eksonigas Sian vocxon, kolektigxas multego da akvo en la cxielo; Li levas la nubojn de la randoj de la tero, Li aperigas fulmojn inter la pluvo, kaj elirigas la venton el Siaj trezorejoj.
51:17 Malsagxigxis cxiu homo kun sia sciado, per honto kovrigxis cxiu fandisto kun sia statuo; cxar lia fanditajxo estas malverajxo, gxi ne havas en si spiriton.
51:18 Tio estas vantajxo, faro de eraro; kiam ili estos vizititaj, ili pereos.
51:19 Ne simila al ili estas Tiu, kiun havas Jakob; cxar Li estas la kreinto de cxio, kaj Izrael estas la gento de Lia heredo; Eternulo Cebaot estas Lia nomo.
51:20 Vi estis por Mi martelo, ilo de batalo, kaj per vi Mi frakasis naciojn,  kaj per vi Mi ekstermis regnojn;
51:21 Mi frakasis per vi cxevalon kaj gxian rajdanton, Mi frakasis per vi cxaron kaj gxian veturanton;
51:22 Mi frakasis per vi viron kaj virinon, Mi frakasis per vi maljunulon kaj junulon, Mi frakasis per vi junulon kaj junulinon;
51:23 Mi frakasis per vi pasxtiston kaj lian sxafaron, Mi frakasis per vi terlaboriston kaj lian jungajxon, Mi frakasis per vi komandantojn kaj estrojn.
51:24 Kaj Mi repagos al Babel kaj al cxiuj logxantoj de HXaldeujo pro ilia tuta malbono, kiun ili faris en Cion antaux viaj okuloj, diras la Eternulo.
51:25 Jen Mi iras kontraux vin, ho pereiga monto, pereiganto de la tuta tero,  diras la Eternulo; Mi etendos Mian manon kontraux vin, Mi ruljxetos vin de la rokoj kaj faros vin monto de brulo.
51:26 Oni ne prenos el vi angulsxtonon, nek sxtonon por fundamento, sed vi estos eterna ruino, diras la Eternulo.
51:27 Levu standardon en la lando, blovu per trumpeto inter la nacioj, armu kontraux gxin popolojn, kunvoku kontraux gxin la regnojn de Ararat, Mini, kaj Asxkenaz; starigu kontraux gxin militestron, alkonduku cxevalojn kiel pikantajn skarabojn.
51:28 Armu kontraux gxin popolojn, la regxojn de Medujo, gxiajn komandantojn kaj cxiujn gxiajn estrojn, kaj la tutan landaron, super kiu gxi regas.
51:29 Kaj la tero skuigxas kaj tremas, cxar plenumigxas super Babel la intencoj de la Eternulo, por fari la landon de Babel dezerto, en kiu neniu logxas.
51:30 La herooj de Babel cxesis batali, ili restis en la fortikajxoj;  malaperis ilia forto, ili farigxis kiel virinoj; gxiaj logxejoj ekbrulis,  gxiaj rigliloj estas rompitaj.
51:31 Kuranto kuras renkonte al kuranto, sciiganto renkonte al sciiganto, por raporti al la regxo de Babel, ke lia urbo estas venkoprenita cxe cxiuj flankoj,
51:32 ke la transirejoj estas okupitaj, la fortikajxoj brulas per fajro, kaj la militistojn atakis teruro.
51:33 CXar tiele diras la Eternulo Cebaot, Dio de Izrael:La filino de Babel estas kiel drasxejo dum la drasxado; tre baldaux venos la tempo de gxia rikolto.
51:34 Mangxis min, frakasis min Nebukadnecar, regxo de Babel, li faris min malplena vazo, glutis min kiel drako, plenigis sian ventron per miaj dolcxajxoj, kaj forpelis min.
51:35 La maljusteco kontraux mi kaj mia karno estu nun sur Babel, diras la logxantino de Cion; kaj mia sango sur la logxantoj de HXaldeujo, diras Jerusalem.
51:36 Tial tiele diras la Eternulo:Jen Mi jugxos vian aferon kaj Mi faros vengxon pro vi, Mi sekigos gxian maron kaj Mi senakvigos gxian fonton.
51:37 Kaj Babel farigxos amaso da sxtonoj, logxejo de sxakaloj, objekto de teruro kaj mokado, kaj neniu en gxi logxos.
51:38 Ili cxiuj blekegos kiel junaj leonoj, krios kiel leonidoj.
51:39 Dum ilia varmegigxo Mi faros al ili festenon, kaj Mi ebriigos ilin, por ke ili farigxu gajaj kaj ekdormu per eterna dormo kaj ne vekigxu, diras la Eternulo.
51:40 Mi kondukos ilin malsupren, kiel sxafidojn al la bucxo, kiel sxafojn kun kaproj.
51:41 Kiele prenita estas SXesxahx! kaj kaptita la gloro de la tuta mondo!  kiele Babel farigxis objekto de teruro inter la popoloj!
51:42 Levigxis kontraux Babelon la maro kaj kovris gxin per la multego de siaj ondoj.
51:43 GXiaj urboj farigxis dezerto, tero seka kaj senviva, tero, sur kiu neniu logxas kaj tra kiu neniu homido trairas.
51:44 Kaj Mi punos Belon en Babel, Mi eltiros el lia busxo tion, kion li englutis, kaj ne plu kolektigxos al li popoloj; ankaux la muregoj de Babel falos.
51:45 Eliru el gxia interno, Mia popolo, kaj cxiu savu sian animon antaux la flama kolero de la Eternulo,
51:46 por ke via koro ne senkuragxigxu kaj vi ne ektimu, kiam oni auxdos la famon en la lando; cxar venos famo en unu jaro, kaj post gxi venos famo en la sekvanta jaro, kaj sur la tero estos perforteco, unu reganto kontraux alia reganto.
51:47 Tial jen venos tempo, kaj Mi vizitos la idolojn en Babel, kaj gxia tuta lando estos hontigita, kaj cxiuj gxiaj mortigitoj falos meze de gxi.
51:48 Kaj gxojkantos pri Babel la cxielo kaj la tero, kaj cxio, kio estas sur ili; cxar el la nordo venos al gxi ruinigantoj, diras la Eternulo.
51:49 Kiel Babel faligis la mortigitojn de Izrael, tiel ankaux en Babel falos mortigitoj el la tuta lando.
51:50 Vi, kiuj forsavigxis de glavo, iru, ne haltu; en malproksimeco rememoru la Eternulon, kaj Jerusalem sin levu en via koro.
51:51 Ni hontis, kiam ni auxdis la insulton; honto kovris nian vizagxon, kiam fremduloj eniris en la sanktejon de la domo de la Eternulo.
51:52 Tial jen venos tempo, diras la Eternulo, kiam Mi vizitos gxiajn idolojn, kaj en la tuta lando gxemos morte-vunditoj.
51:53 Ecx se Babel levigxus al la cxielo kaj se gxi fortikigus alte sian forton, tamen al gxi venus de Mi ruinigantoj, diras la Eternulo.
51:54 Kriado estas auxdata el Babel, kaj granda lamentado el la lando de la HXaldeoj;
51:55 cxar la Eternulo ruinigas Babelon kaj pereigas gxin kun gxia granda bruo; iliaj ondoj bruas kiel granda akvo, auxdigxas ilia malkvieta vocxo.
51:56 CXar venos sur gxin, sur Babelon, ruiniganto, kaj kaptitaj estos gxiaj herooj, rompitaj estos iliaj pafarkoj; cxar la Eternulo, Dio de repagado,  nepre repagos.
51:57 Mi ebriigos gxiajn eminentulojn, sagxulojn, komandantojn, estrojn, kaj heroojn, kaj ili ekdormos per eterna dormo kaj ne vekigxos, diras la Regxo,  kies nomo estas Eternulo Cebaot.
51:58 Tiele diras la Eternulo Cebaot:La largxaj muregoj de Babel estos subfositaj, kaj gxiaj altaj pordegoj estos forbruligitaj per fajro; kaj vana farigxos la penado de la popoloj, kaj gentoj estos lacigintaj sin por fajro.
51:59 Jen estas la vorto, kiun ordonis la profeto Jeremia al Seraja, filo de Nerija, filo de Mahxseja, kiam tiu iris kun Cidkija, regxo de Judujo, en Babelon, en la kvara jaro de lia regxado; Seraja estis la ripozejestro.
51:60 Kaj Jeremia enskribis en unu libron la tutan malbonon, kiu venos sur Babelon, cxiujn tiujn vortojn, skribitajn pri Babel.
51:61 Kaj Jeremia diris al Seraja:Kiam vi venos en Babelon, tiam rigardu kaj tralegu cxiujn tiujn vortojn,
51:62 kaj diru:Ho Eternulo! Vi diris pri cxi tiu loko, ke Vi ekstermos gxin tiel, ke estos en gxi neniu logxanto, nek homo, nek bruto, sed gxi estos eterna dezerto.
51:63 Kaj kiam vi finos la legadon de cxi tiu libro, alligu al gxi sxtonon,  kaj jxetu gxin en la mezon de Euxfrato;
51:64 kaj diru:Tiele dronos Babel, kaj gxi ne relevigxos de la malfelicxo,  kiun Mi venigos sur gxin, kaj ili pereos.  GXis cxi tie estas la vortoj de Jeremia.
52:1 La agxon de dudek unu jaroj havis Cidkija, kiam li farigxis regxo, kaj dek unu jarojn li regxis en Jerusalem. La nomo de lia patrino estis HXamutal,  filino de Jeremia, el Libna.
52:2 Li agadis malbone antaux la Eternulo, kiel cxio, kion faris Jehojakim.
52:3 CXar la kolero de la Eternulo estis kontraux Jerusalem kaj kontraux Judujo, gxis Li forjxetis ilin de antaux Sia vizagxo. Kaj Cidkija defalis de la regxo de Babel.
52:4 En la nauxa jaro de lia regxado, en la deka monato, en la deka tago de la monato, venis Nebukadnecar, regxo de Babel, li kaj lia tuta militistaro,  kontraux Jerusalemon, kaj eksiegxis gxin, kaj oni konstruis cxirkaux gxi bastionojn.
52:5 Kaj la urbo restis siegxata gxis la dek-unua jaro de la regxo Cidkija.
52:6 En la kvara monato, en la nauxa tago de la monato, kiam la malsato tiel fortigxis en la urbo, ke la popolo de la lando ne havis panon,
52:7 tiam oni faris enrompon en la urbon; kaj cxiuj militistoj forkuris, kaj eliris el la urbo nokte, laux la vojo de la pordego inter la du muregoj apud la gxardeno de la regxo, kaj foriris laux la vojo al la stepo. Kaj la HXaldeoj staris cxirkaux la urbo.
52:8 Kaj la militistaro de la HXaldeoj postkuris la regxon kaj kuratingis Cidkijan sur la stepo de Jerihxo, kaj lia tuta militistaro diskuris for de li.
52:9 Kaj ili kaptis la regxon kaj forkondukis lin al la regxo de Babel, en Riblan, en la lando HXamat, kaj oni faris pri li jugxon.
52:10 Kaj la regxo de Babel bucxis la filojn de Cidkija antaux liaj okuloj,  kaj ankaux cxiujn eminentulojn de Judujo li bucxis en Ribla.
52:11 Kaj al Cidkija li blindigis la okulojn, kaj ligis lin per kupraj katenoj; kaj la regxo de Babel venigis lin en Babelon, kaj metis lin en malliberejon gxis la tago de lia morto.
52:12 En la kvina monato, en la deka tago de la monato, tio estas en la dek-  nauxa jaro de la regxo Nebukadnecar, regxo de Babel, venis Nebuzaradan, estro de la korpogardistoj, kiu cxiam estis apud la regxo de Babel, en Jerusalemon.
52:13 Kaj li forbruligis la domon de la Eternulo kaj la domon de la regxo kaj cxiujn domojn de Jerusalem; cxiujn grandajn domojn li forbruligis per fajro.
52:14 Kaj cxiujn muregojn de Jerusalem cxirkauxe detruis la tuta militistaro de la HXaldeoj, kiu estis kun la estro de la korpogardistoj.
52:15 La malricxulojn el la urbo, kaj la ceteran popolon, kiu restis en la urbo, kaj la transkurintojn, kiuj transkuris al la regxo de Babel, kaj la ceteran popolamason forkondukis Nebuzaradan, la estro de la korpogardistoj.
52:16 Sed iom el la malricxuloj de la lando Nebuzaradan, la estro de la korpogardistoj, restigis, ke ili estu vinberistoj kaj terkultivistoj.
52:17 La kuprajn kolonojn, kiuj estis en la domo de la Eternulo, kaj la bazajxojn kaj la kupran maron, kiuj estis en la domo de la Eternulo, la HXaldeoj disrompis kaj forportis ilian tutan kupron en Babelon.
52:18 Kaj la potojn kaj la sxovelilojn kaj la trancxilojn kaj la aspergajn kalikojn kaj la kulerojn kaj cxiujn kuprajn vazojn, kiuj estis uzataj cxe la servado, ili forprenis.
52:19 Kaj la tasojn kaj la karbujojn kaj la aspergajn kalikojn kaj la potojn kaj la lucernojn kaj la kulerojn kaj la versxilojn, kiuj estis aux el oro aux el argxento, prenis la estro de la korpogardistoj.
52:20 Koncerne la du kolonojn, la unu maron, la dek du kuprajn bovojn, kiuj servis kiel subtenilo, kiujn faris la regxo Salomono por la domo de la Eternulo:la kvanto da kupro en cxiuj tiuj iloj estis nemezurebla.
52:21 La kolonoj havis cxiu la alton de dek ok ulnoj, kaj gxin cxirkauxis sxnuro, havanta la longon de dek du ulnoj; gxia diko estis kvar fingroj, kaj interne gxi estis malplena.
52:22 GXi havis sur si kupran kronon, kaj la alto de unu krono estis kvin ulnoj; kaj cxirkaux la krono estis kradajxo kaj granatoj, cxio el kupro; tiel same estis cxe la dua kolono, ankaux kun granatoj.
52:23 Da granatoj estis sur cxiu flanko nauxdek ses; la nombro de la granatoj cxirkaux la krono estis cent.
52:24 Kaj la korpogardistestro prenis la cxefpastron Seraja kaj la duan pastron Cefanja kaj la tri pordogardistojn.
52:25 Kaj el la urbo li prenis unu korteganon, kiu estis super la militistoj,  kaj sep virojn el la adjutantoj de la regxo, kiuj trovigxis en la urbo, kaj la skribiston de la militestro, kiu enregistradis militistojn el la popolo de la lando, kaj sesdek homojn el la popolo de la lando, kiuj trovigxis en la urbo.
52:26 Ilin prenis Nebuzaradan, la estro de la korpogardistoj, kaj forkondukis al la regxo de Babel en Riblan.
52:27 Kaj la regxo de Babel frapis ilin kaj mortigis ilin en Ribla, en la lando HXamat. Tiamaniere Jehuda estis elhejmigita el sia lando.
52:28 Jen estas la kvanto de la popolo, kiun Nebukadnecar elhejmigis:en la sepa jaro tri mil dudek tri Judojn;
52:29 en la dek-oka jaro de Nebukadnecar okcent tridek du homojn el Jerusalem;
52:30 en la dudek-tria jaro de Nebukadnecar la korpogardistestro Nebuzaradan elhejmigis sepcent kvardek kvin homojn el la Judoj:la kvanto de cxiuj estis kvar mil sescent homoj.
52:31 En la tridek-sepa jaro post la elpatrujigo de Jehojahxin, regxo de Judujo, en la dek-dua monato, en la dudek-kvina tago de la monato, Evil-  Merodahx, regxo de Babel, en la unua jaro de sia regxado, levis la kapon de Jehojahxin, regxo de Judujo, kaj elirigis lin el la malliberejo;
52:32 kaj li parolis kun li afable, kaj starigis lian tronon pli alte ol la tronoj de la aliaj regxoj, kiuj estis cxe li en Babel;
52:33 kaj li sxangxis liajn vestojn de malliberejo; kaj li mangxadis cxiam cxe li dum sia tuta vivo.
52:34 Kaj liaj vivrimedoj, vivrimedoj konstantaj, estis donataj al li de la regxo de Babel cxiutage dum lia tuta vivo, gxis la tago de lia morto.


Next: Lamentations

1:1 Kiel solece sidas la urbo, kiu estis tiel multehoma!   La estrino de la nacioj farigxis kiel vidvino,   La princino de landoj farigxis tributulino!
1:2 Sencxese sxi ploras en la nokto, kaj sxiaj larmoj estas sur sxiaj vangoj;   SXi havas neniun konsolanton inter cxiuj siaj amintoj,   CXiuj sxiaj amikoj sxin perfidis, farigxis sxiaj malamikoj.
1:3 Elmigris Jehuda pro mizero kaj tro malfacila laborado;   Li eklogxis inter la nacioj, sed ne trovas ripozon;   CXiuj liaj persekutantoj atingis lin en malvastaj lokoj.
1:4 La vojoj de Cion estas malgxojaj, cxar neniu iras al festoj;   CXiuj gxiaj pordegoj dezertigxis, gxiaj pastroj gxemas;   GXiaj virgulinoj ploras, kaj al gxi mem estas tre maldolcxe.
1:5 GXiaj kontrauxuloj farigxis cxefoj, gxiaj malamikoj gxuas bonstaton;   CXar la Eternulo jxetis sur gxin mizeron pro la multo de gxiaj malbonagoj;   GXiaj infanoj iris en kaptitecon, pelataj de la malamiko.
1:6 Forigxis de la filino de Cion sxia tuta beleco;   SXiaj princoj farigxis kiel cervoj, kiuj ne trovas pasxtejon,   Kaj ili iras senforte antaux la pelanto.
1:7 En la tagoj de sia mizero kaj suferoj Jerusalem rememoras cxiujn cxarmajxojn, kiujn sxi havis en la tempoj pasintaj;   Dume nun sxia popolo enfalis en la manon de premanto, kaj neniu sxin helpas,   La malamikoj sxin rigardas kaj ridas pri sxia ruinigxo.
1:8 Pekis, pekis Jerusalem, tial sxi farigxis kiel hontindulino;   CXiuj, kiuj sxin estimis, nun malestimas sxin, cxar ili vidas sxian malhonoron;   Kaj sxi mem gxemas kaj turnas sin malantauxen.
1:9 SXia malpurajxo estas sur la rando de sxia vesto; sxi ne pensis pri sia estonteco;   Tial sxi terure malaltigxis, kaj sxi havas neniun konsolanton:   Rigardu, ho Eternulo, mian mizeron, cxar la malamiko forte fieras.
1:10 La malamiko etendis sian manon sur cxiujn sxiajn grandvalorajxojn;   SXi vidas, kiel en sxian sanktejon eniras nacioj,   Pri kiuj Vi ordonis, ke ili ne eniru en Vian komunumon.
1:11 SXia tuta popolo gxemas, ili sercxas panon,   Ili fordonas siajn grandvalorajxojn pro mangxajxo, por revigligi sian animon:   Rigardu, ho Eternulo, kaj vidu, kiel malestimata mi farigxis!
1:12 Ho vi, cxiuj, kiuj preteriras la vojon, rigardu kaj vidu,   CXu ekzistas sufero simila al mia sufero,   Kiu trafis min kaj kiun la Eternulo jxetis sur min en la tago de Lia flama kolero.
1:13 De supre Li jxetis fajron en miajn ostojn, kaj gxi ekregis en ili;   Li etendis reton antaux miaj piedoj, renversis min malantauxen;   Li ruinigis min, faris min dolorplena dum la tuta tago.
1:14 Kunplektigxis per Lia mano la jugo de miaj pekoj;   Ili kunplektigxis, suriris sur mian kolon; Li faligis mian forton;   La Sinjoro transdonis min en tiajn manojn, el kiuj mi ne povas levigxi.
1:15 La Sinjoro dispremis per la piedoj cxiujn miajn fortulojn interne de mi;   Li kunvokis festan kunvenon kontraux min, por disbati miajn junulojn;   Kiel en vinpremejo la Sinjoro piedpremis la virgulinon-filinon de Jehuda.
1:16 Pro tio mi ploras kaj miaj ambaux okuloj abunde fluigas akvon;   CXar malproksime de mi estas konsolanto, kiu povus revigligi mian animon;   Miaj infanoj pereis, cxar la malamiko venkis.
1:17 Cion etendas siajn manojn, sed gxi ne trovas konsolanton;   La Eternulo vokis kontraux Jakobon liajn malamikojn de cxiuj flankoj;   Jerusalem farigxis inter ili kiel hontindulino.
1:18 Justa Li estas, la Eternulo, cxar mi malobeis Liajn vortojn.   Auxskultu, ho cxiuj popoloj, kaj rigardu mian suferadon:   Miaj virgulinoj kaj junuloj iris en kaptitecon.
1:19 Mi vokis miajn amikojn, sed ili min trompis;   Miaj pastroj kaj miaj plejagxuloj estas mortantaj en la urbo,   Ili sercxas por si panon, por revigligi sian animon.
1:20 Rigardu, ho Eternulo, en kia mizero mi estas!   Miaj internajxoj sxvelis, mia koro renversigxis en mi, cxar mi forte malobeis.   Ekstere seninfanigis min la glavo, kaj en la domo la morto.
1:21 Oni auxdas, kiel mi gxemas, sed neniu min konsolas;   CXiuj miaj malamikoj auxdis pri mia malfelicxo, kaj ekgxojis, cxar Vi tion faris;   Venigu do la tagon, kiam Vi proklamos, ke ili farigxu kiel mi.
1:22 Ilia tuta malboneco venu antaux Vin;   Kaj agu kun ili tiel, kiel Vi agis kun mi pro cxiuj miaj pekoj;   CXar granda estas mia gxemado, kaj mia koro doloras.
2:1 Kiele la Sinjoro en Sia kolero kovris per mallumo la filinon de Cion!   De la cxielo sur la teron Li jxetegis la belecon de Izrael,   Kaj ne rememoris Sian piedbenketon en la tago de Sia kolero.
2:2 Senindulge ekstermis la Sinjoro cxiujn logxejojn de Jakob;   Li detruis en Sia kolero la fortikajxojn de la filino de Jehuda, alniveligis ilin al la tero;   Li frapis la regnon kaj gxiajn regantojn.
2:3 En flama kolero Li rompis cxiujn kornojn de Izrael;   Li tiris Sian dekstran manon malantauxen, kiam venis la malamiko;   Kaj Li ekbruligis en Jakob kvazaux flamantan fajron, kiu ekstermas cxion cxirkauxe.
2:4 Li strecxis Sian pafarkon kiel malamiko, direktis Sian dekstran manon kiel atakanto,   Kaj mortigis cxion, kio estis cxarma por la okuloj;   En la tendo de la filino de Cion Li elversxis Sian koleron kiel fajron.
2:5 La Sinjoro farigxis kiel malamiko,   Li ekstermis Izraelon, ekstermis cxiujn liajn palacojn, detruis liajn fortikajxojn;   Kaj al la filino de Jehuda Li donis multe da plorado kaj gxemado.
2:6 Kiel gxardenon Li ruinigis lian tendon, detruis lian kunvenejon;   La Eternulo forgesigis en Cion feston kaj sabaton,   Kaj forpusxis en la indigno de Sia kolero regxon kaj pastron.
2:7 La Sinjoro forlasis Sian altaron, abomenis Sian sanktejon,   Transdonis en la manojn de malamikoj la murojn de gxiaj palacoj;   Ili faris bruon en la domo de la Eternulo kiel en tago de festo.
2:8 La Eternulo decidis ekstermi la muregon de la filino de Cion;   Li eltiris la mezursxnuron, ne detenis Sian manon de ekstermado;   Li funebrigis la fortikajxon kaj muregon, ambaux havas nun mizeran aspekton.
2:9 Enprofundigxis en la teron gxiaj pordegoj; Li detruis kaj rompis gxiajn riglilojn;   GXia regxo kaj gxiaj princoj estas inter la nacioj;   La legxoj jam ne ekzistas, kaj gxiaj profetoj ne plu ricevas vizion de la Eternulo.
2:10 Silente sidas sur la tero la plejagxuloj de la filino de Cion;   Polvon ili metis sur sian kapon, zonis sin per sakajxo;   Al la tero klinis sian kapon la virgulinoj de Jerusalem.
2:11 Konsumigxis de larmoj miaj okuloj, sxvelis miaj internajxoj,   Elversxigxis sur la teron mia hepato, pro la pereo de la filino de mia popolo,   Kiam infanoj kaj sucxinfanoj senfortigxis de malsato sur la stratoj de la urbo.
2:12 Al siaj patrinoj ili diris:Kie estas pano kaj vino?   Ili falis kiel vunditaj sur la stratoj de la urbo,   Kaj eligis sian animon sur la brusto de siaj patrinoj.
2:13 Kiun mi povas montri al vi, kun kiu mi povas kompari vin, ho filino de Jerusalem?   Kiun similan mi povas montri al vi, por konsoli vin, ho virgulino-filino de Cion?   CXar granda kiel la maro estas via malfelicxo; kiu vin resanigos?
2:14 Viaj profetoj profetis al vi malverajxon kaj sensencajxon,   Kaj ne montris al vi viajn malbonagojn, por antauxgardi vin kontraux kaptiteco;   Ili predikis al vi viziojn malverajn, kiuj alportis al vi elpelon.
2:15 Kunfrapas pri vi siajn manojn cxiuj preterirantoj;   Ili fajfas kaj balancas la kapon pri la filino de Jerusalem, dirante:   CXu tio estas la urbo, kiun oni nomis perfektajxo de beleco, gxojo de la tuta tero?
2:16 Malfermegas kontraux vi sian busxon cxiuj viaj malamikoj;   Ili fajfas kaj grincigas la dentojn, dirante:Ni englutis sxin;   CXi tiun tagon ni atendis, ni gxin atingis, ni gxin vidas.
2:17 La Eternulo plenumis tion, kion Li intencis;   Li plenumis Sian vorton, kiun Li eldiris antaux longa tempo;   Li detruis senindulge, Li gxojigis pri vi la malamikon, Li altigis la kornon de viaj kontrauxuloj.
2:18 Ilia koro krias al la Sinjoro:   Ho murego de la filino de Cion, versxu larmojn kiel torento tage kaj nokte;   Ne ripozu, la pupilo de via okulo ne silentu.
2:19 Levigxu, ploregu en la nokto en la komenco de cxiu gardoparto;   Elversxu kiel akvon vian koron antaux la vizagxo de la Sinjoro;   Levu al Li viajn manojn pro la animo de viaj infanoj, kiuj senfortigxas de malsato en la komenco de cxiuj stratoj.
2:20 Rigardu, ho Eternulo, kaj vidu, kun kiu Vi agis tiamaniere!   CXu ie aliloke mangxis virinoj sian frukton, siajn dorlotitajn infanojn?   CXu ie estis mortigataj en la sanktejo de la Sinjoro pastroj kaj profetoj?
2:21 Surtere sur la stratoj kusxis junuloj kaj maljunuloj;   Miaj junulinoj kaj junuloj falis de glavo;   Vi mortigis en la tago de Via kolero, bucxis kaj ne kompatis.
2:22 Kiel por festa tago Vi kunvokis de cxirkauxe miajn terurajn najbarojn,   Kaj en la tago de la kolero de la Eternulo neniu savigxis, neniu restis;   Tiujn, kiujn mi dorlotis kaj edukis, cxiujn ekstermis mia malamiko.
3:1 Mi estas la viro, kiu spertis suferon sub la vergo de Lia kolero.
3:2 Min Li kondukis kaj irigis en mallumon, ne en lumon.
3:3 Nur sur min Li turnas Sian manon cxiutage denove.
3:4 Li maljunigis mian karnon kaj hauxton, rompis miajn ostojn.
3:5 Li konstruis cxirkaux mi, cxirkauxis min per maldolcxajxoj kaj malfacilajxoj.
3:6 En mallumon Li lokis min, kiel porcxiamajn mortintojn.
3:7 Li cxirkauxbaris min, ke mi ne povu eliri; Li ligis min per pezaj cxenoj.
3:8 Kvankam mi krias kaj vokas, Li kovras Siajn orelojn antaux mia pregxo.
3:9 Li baris miajn vojojn per hakitaj sxtonoj; Li kurbigis miajn vojetojn.
3:10 Li estas por mi kiel urso en embusko, kiel leono en kasxita loko.
3:11 Li depusxis min de miaj vojoj, kaj dissxiris min; Li faris min objekto de teruro.
3:12 Li strecxis Sian pafarkon, kaj starigis min kiel celon por Siaj sagoj.
3:13 En miajn renojn Li pafis la filojn de Sia sagujo.
3:14 Mi farigxis mokatajxo por mia tuta popolo, ilia cxiutaga rekantajxo.
3:15 Li satigis min per maldolcxajxo, trinkoplenigis min per vermuto.
3:16 Li disrompis miajn dentojn en malgrandajn pecojn, Li enpusxis min en cindron.
3:17 Mia animo estas forpusxita for de paco; bonstaton mi forgesis.
3:18 Kaj mi diris:Pereis mia forto kaj mia espero al la Eternulo.
3:19 La memoro pri mia mizero kaj miaj suferoj estas vermuto kaj galo.
3:20 Konstante rememorante tion, senfortigxas en mi mia animo.
3:21 Sed tion mi respondas al mia koro, kaj tial mi esperas:
3:22 GXi estas favorkoreco de la Eternulo, ke ni ne tute pereis; cxar Lia kompatemeco ne finigxis,
3:23 Sed cxiumatene gxi renovigxas; granda estas Via fideleco.
3:24 Mia parto estas la Eternulo, diras mia animo; tial mi esperas al Li.
3:25 La Eternulo estas bona por tiuj, kiuj esperas al Li, por la animo, kiu sercxas Lin.
3:26 Bone estas esperi pacience helpon de la Eternulo.
3:27 Bone estas al la homo, kiu portas jugon en sia juneco;
3:28 Li sidas solece kaj silentas, kiam li estas sxargxita;
3:29 Li metas sian busxon en polvon, kredante, ke ekzistas espero;
3:30 Li donas sian vangon al tiu, kiu lin batas; li satigas sin per malhonoro.
3:31 CXar ne por eterne forlasas la Sinjoro;
3:32 Se Li iun suferigas, Li ankaux kompatas pro Sia granda favorkoreco;
3:33 CXar ne el Sia koro Li sendas mizeron kaj suferon al la homoj.
3:34 Kiam oni premas sub siaj piedoj cxiujn malliberulojn de la tero,
3:35 Kiam oni forklinas la rajton de homo antaux la vizagxo de la Plejaltulo,
3:36 Kiam oni estas maljusta kontraux homo en lia jugxa afero-CXu la Sinjoro tion ne vidas?
3:37 Kiu povas per sia diro atingi, ke io farigxu, se la Sinjoro tion ne ordonis?
3:38 CXu ne el la busxo de la Plejaltulo eliras la decidoj pri malbono kaj pri bono?
3:39 Kial murmuras homo vivanta? CXiu murmuru kontraux siaj pekoj.
3:40 Ni trarigardu kaj esploru nian konduton, kaj ni revenu al la Eternulo;
3:41 Ni levu nian koron kaj niajn manojn al Dio en la cxielo.
3:42 Ni pekis kaj malobeis, kaj Vi ne pardonis.
3:43 Vi kovris Vin per kolero kaj persekutis nin; Vi mortigis, Vi ne kompatis.
3:44 Vi kovris Vin per nubo, por ke ne atingu Vin la pregxo.
3:45 Vi faris nin balaindajxo kaj abomenindajxo inter la popoloj.
3:46 Malfermegis kontraux ni sian busxon cxiuj niaj malamikoj.
3:47 Teruro kaj pereo trafis nin, ruinigo kaj malfelicxo.
3:48 Torentojn da akvo versxas mia okulo pri la malfelicxo de la filino de mia popolo.
3:49 Mia okulo fluigas kaj ne cxesas, ne ekzistas por gxi halto,
3:50 GXis la Eternulo ekrigardos kaj ekvidos de la cxielo.
3:51 Mia okulo suferigas mian animon pri cxiuj filinoj de mia urbo.
3:52 Senkauxze cxasas min kiel birdon miaj malamikoj;
3:53 Ili pereigas mian vivon en kavo, ili jxetas sur min sxtonojn.
3:54 Akvo levigxis kontraux mian kapon, kaj mi diris:Mi tute pereis.
3:55 Mi vokis Vian nomon, ho Eternulo, el la profunda kavo;
3:56 Vi auxdis mian vocxon; ne kovru Vian orelon antaux mia vokado pri liberigo.
3:57 Vi alproksimigxis, kiam mi vokis al Vi; Vi diris:Ne timu.
3:58 Vi, ho Sinjoro, defendis mian jugxaferon; Vi liberigis mian vivon.
3:59 Vi vidis, ho Eternulo, la maljustajxon, kiun mi suferas; jugxu mian aferon.
3:60 Vi vidis ilian tutan vengxon, cxiujn iliajn intencojn kontraux mi.
3:61 Vi auxdis ilian insultadon, ho Eternulo, cxiujn iliajn intencojn kontraux mi,
3:62 La parolojn de tiuj, kiuj levigxis kontraux min, kaj iliajn pensojn kontraux mi dum la tuta tago.
3:63 Rigardu, kiam ili sidas kaj kiam ili levigxas; mi cxiam estas ilia rekantajxo.
3:64 Redonu al ili repagon, ho Eternulo, laux la faroj de iliaj manoj.
3:65 Donu al ili doloron en la koro, sentigu al ili Vian malbenon.
3:66 Persekutu ilin en kolero, kaj ekstermu ilin el sub la cxielo de la Eternulo.
4:1 Kiele senbriligxis la oro, sxangxigxis la bonega metalo!   La sxtonoj de la sanktejo kusxas disjxetitaj en la komenco de cxiuj stratoj!
4:2 La karaj filoj de Cion, havantaj la valoron de plej pura oro,   Kiele ili similigxis al argilaj potoj, faritajxo de potisto!
4:3 Ecx sxakaloj donas siajn mamojn kaj nutras siajn idojn;   Sed la filino de mia popolo farigxis kruela, kiel strutoj en la dezerto.
4:4 La lango de sucxinfano algluigxis al gxia palato pro soifo;   Infanoj petas panon, sed neniu donas al ili.
4:5 Kiuj antauxe mangxadis frandajxojn, tiuj senfortigxas nun pro malsato sur la stratoj;   Kiuj estis edukitaj sur purpuro, tiuj ruligxas nun sur sterko.
4:6 La pekoj de la filino de mia popolo estas pli grandaj, ol la pekoj de Sodom,   Kiu estis renversita momente, kaj manoj gxin ne turmentis.
4:7 SXiaj princoj estis pli puraj ol negxo, pli klaraj ol lakto;   Ilia vizagxo estis pli rugxa ol koraloj, ili aspektis kiel safiro;
4:8 Nun ilia vizagxo estas pli nigra ol karbo; oni ne rekonas ilin sur la stratoj;   Ilia hauxto alpendigxis al iliaj ostoj, velksekigxis kiel ligno.
4:9 Pli bone estis al tiuj, kiuj mortis de glavo, ol al tiuj, kiuj mortas de malsato,   Kiuj senfortigxas kaj pereas pro manko de produktajxoj de kampo.
4:10 La manoj de kompatemaj virinoj kuiris iliajn infanojn;   Kaj cxi tiuj farigxis ilia mangxajxo en la mizerego de la filino de mia popolo.
4:11 La Eternulo plene elcxerpis Sian koleron, Li elversxis la flamon de Sia indigno;   Li ekbruligis en Cion fajron, kiu ekstermis gxiajn fundamentojn.
4:12 Ne kredis la regxoj de la tero, nek cxiuj logxantoj de la mondo,   Ke malamiko kaj kontrauxulo eniros en la pordegojn de Jerusalem.
4:13 Tio farigxis pro la pekoj de gxiaj profetoj, pro la malbonagoj de gxiaj pastroj,   Kiuj versxadis en gxi sangon de virtuloj.
4:14 Kiel blinduloj ili vagadis sur la stratoj,   Malpurigis sin per sango tiel, ke oni ne povis tusxi iliajn vestojn.
4:15 Oni kriis al ili:For, malpuruloj! for, for, ne altusxigxu!   Kiam ili forigxadis kaj vagadis, oni diradis inter la nacioj:Ili ne plu logxos tie.
4:16 La vizagxo de la Eternulo ilin disjxetis, kaj jam ne volas rigardi ilin;   Pastrojn ili ne respektis, plejagxulojn ili ne kompatis.
4:17 Ankoraux lacigxadis niaj okuloj, atendante senvaloran helpon;   Strecxe ni atendis nacion, kiu ne povas helpi.
4:18 Ili glitigis niajn pasxojn, ke ni ne povu iri sur niaj stratoj.   Alproksimigxis nia fino; plenigxis nia tempo, cxar venis nia fino.
4:19 Pli rapidaj ol agloj de la cxielo estis niaj persekutantoj;   Sur la montoj ili postkuris nin, en la dezerto ili faris embuskojn kontraux ni.
4:20 La spiro de nia vivo, la sanktoleito de la Eternulo, kaptigxis en iliajn kavojn,   Pri kiu ni diris:Sub lia ombro ni vivos inter la nacioj.
4:21 GXoju kaj estu gaja, ho filino de Edom, kiu logxas en la lando Uc;   Ankaux al vi venos la kaliko, vi ebriigxos kaj nudigxos.
4:22 Finigxis viaj malbonagoj, ho filino de Cion; Li vin ne plu forkondukigos;   Sed viajn malbonagojn, ho filino de Edom, Li punos, Li malkovros viajn pekojn.
5:1 Rememoru, ho Eternulo, kio farigxis al ni;   Rigardu kaj vidu nian malhonoron!
5:2 Nia heredajxo transiris al fremduloj,   Niaj domoj al aligentuloj.
5:3 Ni farigxis orfoj senpatraj,   Niaj patrinoj estas kiel vidvinoj.
5:4 Nian akvon ni trinkas pro mono;   Nian lignon ni ricevas nur pro pago.
5:5 Oni pelas nin je nia kolo;   Ni lacigxis, sed oni ne permesas al ni ripozi.
5:6 Al Egiptujo ni etendis la manon,   Al Asirio, por satigxi per pano.
5:7 Niaj patroj pekis, sed ili jam ne ekzistas;   Kaj ni devas suferi pro iliaj malbonagoj.
5:8 Sklavoj regas super ni;   Kaj neniu liberigas nin el iliaj manoj.
5:9 Kun dangxero por nia vivo ni akiras nian panon,   Pro la glavo en la dezerto.
5:10 Nia hauxto varmegigxis kiel forno,   Por la kruela malsato.
5:11 La virinojn en Cion ili senhonorigis,   La virgulinojn en la urboj de Judujo.
5:12 La princoj estas pendigitaj je siaj manoj;   La maljunulojn oni ne respektis.
5:13 La junuloj devas porti muelsxtonojn;   La knaboj falas sub la lignosxargxoj.
5:14 La maljunuloj jam ne sidas cxe la pordegoj,   La junuloj jam ne kantas.
5:15 Malaperis la gajeco de nia koro;   Niaj dancrondoj aliformigxis en funebron.
5:16 Defalis la krono de nia kapo;   Ho ve al ni, ke ni pekis!
5:17 Pro tio senfortigxis nia koro,   Pro tio senlumigxis niaj okuloj:
5:18 Pro la monto Cion, ke gxi farigxis dezerta,   Ke vulpoj vagas sur gxi.
5:19 Sed Vi, ho Eternulo, kiu restas eterne  Kaj kies trono staras de generacio al generacio,
5:20 Kial Vi forgesis nin kvazaux por eterne,   Forlasis nin por longa tempo?
5:21 Reirigu nin, ho Eternulo, al Vi, ke ni revenu;   Renovigu niajn tagojn kiel en la tempo antauxa.
5:22 CXar cxu Vi nin tute forpusxis?   Vi tre forte ekkoleris kontraux ni.


Next: Ezekiel

1:1 En la trideka jaro, en la kvina tago de la kvara monato, kiam mi estis inter la elpatrujigitoj cxe la rivero Kebar, malfermigxis la cxielo, kaj mi ekvidis viziojn de Dio.
1:2 En la kvina tago de tiu monato, tio estas, en la kvina jaro post la elpatrujigo de la regxo Jehojahxin,
1:3 aperis la vorto de la Eternulo al la pastro Jehxezkel, filo de Buzi, en la lando HXaldea, cxe la rivero Kebar, kaj tie aperis sur li la mano de la Eternulo.
1:4 Kaj mi vidis, jen malkvieta vento venis el la nordo kun granda nubo kaj flamanta fajro; brilo estis cxirkauxe de gxi, kaj el interne, el la mezo de la fajro, iris tre hela lumo.
1:5 El la mezo vidigxis bildo de kvar kreitajxoj, kaj ilia aspekto estis kiel aspekto de homo.
1:6 Kaj cxiu havis kvar vizagxojn, kaj cxiu el ili havis kvar flugilojn.
1:7 Iliaj piedoj estis piedoj rektaj, kaj la plandoj de iliaj piedoj estis kiel plando de bovido kaj brilis kiel hela pura kupro.
1:8 Kaj homaj manoj estis sub iliaj flugiloj cxe iliaj kvar flankoj; cxiuj kvar havis siajn vizagxojn kaj siajn flugilojn.
1:9 Iliaj flugiloj estis kuntusxigxantaj unu kun la alia; irante, ili sin ne deturnadis, sed cxiu iradis laux la direkto de sia vizagxo.
1:10 La aspekto de iliaj vizagxoj estis kiel vizagxo homa, kaj kiel vizagxo leona sur la dekstra flanko de cxiuj kvar, kiel vizagxo bova sur la maldekstra flanko de cxiuj kvar, kaj kiel vizagxo agla cxe cxiuj kvar.
1:11 Iliaj vizagxoj kaj flugiloj supre estis disigitaj; cxe cxiu el ili du flugiloj tusxis unu la alian kaj du kovris ilian korpon.
1:12 CXiu iradis laux la direkto de sia vizagxo; kien tiris ilin la spirito,  tien ili iradis, ne deturnante sin dum sia irado.
1:13 La aspekto de la kreitajxoj estis kiel aspekto de ardantaj kaj brulantaj karboj, kiel aspekto de torcxoj, irantaj inter tiuj kreitajxoj; brilon havis la fajro, kaj el la fajro eliradis fulmoj.
1:14 Kaj la kreitajxoj kuradis tien kaj reen kiel fulmoj.
1:15 Rigardante la kreitajxojn, mi ekvidis, ke sur la tero apud la kreitajxoj trovigxis po unu rado cxe la kvar vizagxoj.
1:16 La aspekto de la radoj kaj ilia prilaboriteco estis kiel aspekto de turkiso, cxiuj kvar havis la saman aspekton; ilia aspekto kaj prilaboriteco estis tiel, kvazaux unu rado trovigxus en la alia.
1:17 Irante, ili sin movadis sur siaj kvar flankoj; ili ne deturnadis sin dum la irado.
1:18 Iliaj radrondoj estis altaj kaj teruraj; la radrondoj de cxiuj kvar estis plenaj de okuloj cxirkauxe.
1:19 Kaj kiam la kreitajxoj iris, la radoj iradis apud ili; kaj kiam la kreitajxoj levigxis de la tero, levigxadis ankaux la radoj.
1:20 Kien la spirito instigis ilin iri, tien ili iradis; kien la spirito instigis ilin iri, la radoj levigxadis kune kun ili, cxar la spirito de la kreitajxoj estis en la radoj.
1:21 Kiam tiuj iris, ili ankaux iradis; kiam tiuj staris, ili ankaux staris;  kiam tiuj levigxis de la tero, la radoj levigxadis apud ili, cxar la spirito de la kreitajxoj estis en la radoj.
1:22 Super la kapoj de la kreitajxoj estis io simila al firmamento, kvazaux terura kristalo, etendita super iliaj kapoj supre.
1:23 Sub la firmamento estis etenditaj iliaj flugiloj, rekte unu apud la alia; la korpon de cxiu el ili kovris du flugiloj.
1:24 Mi auxdis, kiel iliaj flugiloj dum ilia irado bruis kiel granda akvo,  kiel la vocxo de la Plejpotenculo, granda bruo, kiel bruo de tendaro; kiam ili haltis, iliaj flugiloj mallevigxis.
1:25 Kiam auxdigxis vocxo el super la firmamento, kiu estis super iliaj kapoj, ili haltadis kaj mallevadis siajn flugilojn.
1:26 Supre de la firmamento, kiu estis super iliaj kapoj, estis io,  aspektanta kiel safiro, havanta la formon de trono; kaj super la bildo de la trono estis kvazaux bildo de homo, sidanta sur gxi.
1:27 Kaj mi vidis kvazaux helegan brilon, kvazaux fajron interne kaj cxirkauxe, de la bildo de liaj lumboj supren kaj de la bildo de liaj lumboj malsupren; mi vidis aspekton de fajro kaj brilon cxirkaux de li.
1:28 Kiel la aspekto de cxielarko, kiu montrigxas en la nuboj en la tempo de pluvo, tia estis la aspekto de la brilo cxirkauxe. Tio estis la aspekto de la majesto de la Eternulo. Kiam mi tion vidis, mi jxetis min vizagxaltere, kaj mi auxdis vocxon de parolanto.
2:1 Kaj Li diris al mi:Ho filo de homo, starigxu sur viaj piedoj, kaj Mi parolos al vi.
2:2 Kaj kiam Li parolis al mi, venis en min spirito kaj starigis min sur miaj piedoj; kaj mi auxskultis Tiun, kiu parolis al mi.
2:3 Kaj Li diris al mi:Ho filo de homo, Mi sendas vin al la Izraelidoj, al la defalintaj gentoj, kiuj defalis de Mi; ili kaj iliaj patroj perfidis Min gxis la nuna tago.
2:4 La filoj havas malmolan vizagxon kaj obstinan koron; Mi sendas vin al ili, por ke vi diru al ili:Tiele diras la Sinjoro, la Eternulo.
2:5 CXu ili auxskultos, cxu ili ne auxskultos (cxar ili estas domo malobeema), ili almenaux sciu, ke profeto estis inter ili.
2:6 Kaj vi, ho filo de homo, ne timu ilin, kaj ne timu iliajn parolojn;  kvankam ili estas por vi dornoj kaj pikiloj kaj vi logxas inter skorpioj,  tamen ne timu iliajn vortojn, kaj ne sentu teruron antaux ilia vizagxo, cxar ili estas domo malobeema.
2:7 Kaj diru al ili Miajn vortojn, cxu ili auxskultos aux cxu ili ne auxskultos, cxar ili estas malobeemaj.
2:8 Kaj vi, ho filo de homo, auxskultu tion, kion Mi diras al vi; ne estu malobeema, kiel la malobeema domo; malfermu vian busxon, kaj mangxu tion,  kion Mi donos al vi.
2:9 Kaj mi ekvidis, jen mano estas etendita al mi, kaj en gxi estas skribrulajxo.
2:10 Kaj Li disvolvis gxin antaux mi, kaj gxi estis skribkovrita interne kaj ekstere, kaj sur gxi estis skribitaj lamentoj, gxemoj, kaj veoj.
3:1 Kaj Li diris al mi:Ho filo de homo, mangxu tion, kion vi trovas, mangxu cxi tiun skribrulajxon, kaj iru kaj parolu al la domo de Izrael.
3:2 Kaj mi malfermis mian busxon, kaj Li mangxigis al mi tiun skribrulajxon.
3:3 Kaj Li diris al mi:Ho filo de homo, en vian ventron mangxu, kaj vian internajxon plenigu per cxi tiu skribrulajxo, kiun Mi donas al vi. Kaj mi mangxis, kaj en mia busxo gxi estis dolcxa, kiel mielo.
3:4 Kaj Li diris al mi:Ho filo de homo, iru al la domo de Izrael, kaj parolu al ili per Miaj vortoj.
3:5 CXar ne al popolo kun nekomprenebla lingvo kaj malfacila parolado vi estas sendata, sed al la domo de Izrael;
3:6 ne al multaj popoloj kun nekomprenebla lingvo kaj malfacila parolado,  kies vortojn vi ne komprenas; cetere, se ecx al ili Mi sendus vin, ecx ili auxskultus vin.
3:7 Sed la domo de Izrael ne volos auxskulti vin, cxar ili ne volas auxskulti Min; cxar la tuta domo de Izrael havas malmolan frunton kaj obstinan koron.
3:8 Jen Mi faris vian vizagxon forta kontraux iliaj vizagxoj kaj vian frunton forta kontraux iliaj fruntoj.
3:9 Mi faris vian frunton kiel diamanto pli forta ol siliko; ne timu ilin,  kaj ne sentu teruron antaux ili, cxar ili estas domo malobeema.
3:10 Kaj Li diris al mi:Ho filo de homo, cxiujn Miajn vortojn, kiujn Mi parolos al vi, prenu en vian koron kaj auxskultu per viaj oreloj.
3:11 Kaj iru al la elpelitoj, al la filoj de via popolo, kaj parolu al ili,  kaj diru al ili:Tiele diras la Sinjoro, la Eternulo-tute egale, cxu ili auxskultos aux ne auxskultos.
3:12 Kaj levis min la spirito, kaj mi ekauxdis malantaux mi grandan bruon:Benita estu la majesto de la Eternulo sur sia loko!
3:13 Kaj auxdigxis bruo de la flugiloj de la kreitajxoj, kiuj kunfrapigxadis unuj kun la aliaj, kaj bruo de la radoj apud ili, kaj bruo de granda tertremo.
3:14 Kaj la spirito levis min kaj forportis min; kaj mi iris kun afliktita kaj maltrankvila koro; kaj la mano de la Eternulo tenis min forte.
3:15 Kaj mi venis en Tel-Abibon, al la elpelitoj, kiuj logxis cxe la rivero Kebar; kaj mi haltis tie, kie ili logxis, kaj mi restis tie inter ili sep tagojn malgxoje.
3:16 Post paso de la sep tagoj aperis al mi vorto de la Eternulo, dirante:
3:17 Ho filo de homo! Mi starigis vin kiel observiston super la domo de Izrael; kaj kiam vi auxdos vorton el Mia busxo, tiam instruu ilin de Mi.
3:18 Kiam Mi diros al la malpiulo:Vi devas morti, kaj vi ne admonos lin, kaj vi ne parolos, por averti malpiulon kontraux lia malbona vojo, por konservi al li la vivon-tiam li, malpiulo, mortos pro sia malpieco, sed lian sangon Mi repostulos el via mano.
3:19 Sed se vi avertis malpiulon, kaj li ne returnis sin de sia malpieco kaj de sia malbona vojo, tiam li mortos pro sia malpieco, kaj vi estos savinta vian animon.
3:20 Kaj se virtulo deturnos sin de sia virteco kaj agos malbone, tiam Mi metos antaux lin falpusxilon, kaj li mortos; cxar vi lin ne avertis, li mortos pro sia peko, kaj ne estos rememorataj la bonaj agoj, kiujn li faris;  sed lian sangon Mi repostulos el via mano.
3:21 Sed se vi avertos virtulon, ke la virtulo ne peku, kaj li ne pekos, tiam li restos vivanta pro tio, ke li akceptis averton, kaj vi estos savinta vian animon.
3:22 Kaj venis sur min tie la mano de la Eternulo, kaj Li diris al mi:Levigxu, kaj iru en la valon, kaj tie Mi parolos al vi.
3:23 Kaj mi levigxis, kaj eliris en la valon; kaj jen tie staras la majesto de la Eternulo, simile al la majesto, kiun mi vidis cxe la rivero Kebar. Kaj mi jxetis min vizagxaltere.
3:24 Kaj eniris en min la spirito kaj starigis min sur miaj piedoj. Kaj Li ekparolis al mi, kaj diris al mi:Iru, ensxlosu vin en via domo.
3:25 Kaj vidu, ho filo de homo, oni metos sur vin sxnurojn kaj ligos vin per ili, kaj vi ne povos eliri inter ilin;
3:26 kaj vian langon Mi algluos al via palato, kaj vi mutigxos kaj ne estos admonanto por ili; cxar ili estas domo malobeema.
3:27 Sed kiam Mi ekparolos al vi, Mi malfermos vian busxon, kaj vi diros al ili:Tiele diras la Sinjoro, la Eternulo:Kiu volas auxskulti, tiu auxskultu,  kaj kiu ne volas, tiu rifuzu; cxar ili estas domo malobeema.
4:1 Kaj vi, ho filo de homo, prenu al vi brikon kaj kusxigu gxin antaux vi,  kaj desegnu sur gxi urbon, nome Jerusalemon.
4:2 Kaj faru cxirkaux gxi siegxon, arangxu kontraux gxi bastionon, sursxutu kontraux gxi remparon, faru kontraux gxi tendaron, kaj starigu cxirkaux gxi muregrompilojn.
4:3 Kaj prenu al vi feran paton kaj starigu gxin kiel feran muron inter vi kaj la urbo, kaj direktu vian vizagxon kontraux gxin; gxi estu sub siegxo,  kaj vi siegxu gxin. Tio estu signo por la domo de Izrael.
4:4 Kaj vi kusxigxu sur vian maldekstran flankon, kaj metu sur gxin la malpiecon de la domo de Izrael; dum tiom da tagoj, kiom vi kusxos sur gxi, vi portos sur vi ilian malpiecon.
4:5 La jarojn de ilia malpieco Mi kalkulos al vi kiel tagojn:dum tricent nauxdek tagoj vi portos sur vi la malpiecon de la domo de Izrael.
4:6 Kiam vi tion plenumos, tiam denove kusxigxu sur vian dekstran flankon,  kaj portu sur vi la malpiecon de la domo de Jehuda dum kvardek tagoj; cxiun tagon Mi kalkulos al vi kiel jaron.
4:7 Kaj kontraux la siegxatan Jerusalemon direktu vian vizagxon kaj vian etenditan brakon, kaj profetu kontraux gxi.
4:8 Kaj jen Mi metos sur vin sxnurojn, ke vi ne povu turni vin de unu flanko sur la alian, gxis vi finos la tagojn de via siegxado.
4:9 Kaj prenu al vi tritikon kaj hordeon, fabojn kaj lentojn, milion kaj spelton, kaj sxutu tion en unu vazon, kaj faru al vi el tio panon laux la nombro de la tagoj, dum kiuj vi kusxos sur via flanko:dum tricent nauxdek tagoj mangxu gxin.
4:10 Kaj vian mangxajxon, kiun vi mangxos, uzu lauxpeze, po dudek sikloj cxiutage; de tempo al tempo mangxu gxin.
4:11 Kaj akvon trinku lauxmezure, po sesono de hino trinku de tempo al tempo.
4:12 En formo de hordeaj platkukoj mangxu tion, kaj sur ekskrementoj de homoj baku ilin antaux iliaj okuloj.
4:13 Kaj la Eternulo diris:Tiele la Izraelidoj mangxados sian panon malpure inter la popoloj, al kiuj Mi ilin dispelos.
4:14 Kaj mi diris:Ho Sinjoro, ho Eternulo! jen mia animo ne malpurigxis,  kadavrajxon aux dissxiritajxon mi ne mangxis de mia juneco gxis nun, kaj nenia abomeninda viando eniris iam en mian busxon.
4:15 Kaj Li diris al mi:Jen Mi permesas al vi uzi ekskrementojn de brutoj anstataux ekskrementoj de homoj, kaj sur ili pretigu vian panon.
4:16 Kaj Li diris al mi:Ho filo de homo! jen Mi rompos la panan apogon en Jerusalem, kaj oni mangxos panon lauxpeze kaj en zorgoj, kaj akvon oni trinkos lauxmezure kaj kun afliktoj;
4:17 cxar mankos al ili pano kaj akvo, kaj ili kun teruro rigardos unu la alian, kaj ili konsumigxos pro sia malpieco.
5:1 Kaj vi, ho filo de homo, prenu al vi glavon akran, kiel razilo de barbiroj, prenu gxin al vi, kaj pasigu gxin sur via kapo kaj sur via barbo,  kaj prenu al vi pesilon, kaj disdividu la harojn:
5:2 trionon forbruligu meze de la urbo, kiam finigxos la tagoj de la siegxado; trionon prenu, kaj dishaku gxin per la glavo en la cxirkauxajxo de la urbo; kaj trionon disblovu en la venton, kaj Mi elingigos post ili la glavon.
5:3 Kaj prenu el tio malgrandan kvanton, kaj ligu gxin en la randon de via vesto.
5:4 Kaj ankoraux iom prenu el tio, kaj jxetu en fajron, kaj forbruligu ilin per fajro; el tie eliros fajro sur la tutan domon de Izrael.
5:5 Tiele diras la Sinjoro, la Eternulo:Jen estas Jerusalem; Mi starigis gxin meze de la nacioj, kaj cxirkaux gxi estas diversaj landoj.
5:6 Sed gxi agis kontraux Miaj decidoj pli malpie, ol la nacioj, kaj kontraux Miaj legxoj pli malbone, ol la landoj, kiuj estas cxirkaux gxi; cxar ili malestimis Miajn decidojn, kaj Miajn legxojn ili ne sekvis.
5:7 Tial tiele diras la Sinjoro, la Eternulo:CXar via amaso estas pli malbona, ol la nacioj, kiuj estas cxirkaux vi, cxar Miajn legxojn vi ne sekvis kaj Miajn decidojn vi ne plenumis, kaj vi ne agis ecx laux la justeco de la nacioj, kiuj estas cxirkaux vi,
5:8 tial tiele diras la Sinjoro, la Eternulo:Jen Mi ankaux iros kontraux vin,  kaj Mi faros inter vi jugxon antaux la okuloj de la nacioj.
5:9 Kaj Mi agos kun vi tiel, kiel Mi neniam agis kaj kiel Mi neniam plu agos simile, pro cxiuj viaj abomenindajxoj.
5:10 Tial gepatroj mangxos gefilojn inter vi, kaj gefiloj mangxos siajn gepatrojn; kaj Mi faros kontraux vi jugxon, kaj Mi disblovos vian tutan restajxon al cxiuj ventoj.
5:11 Tial, kiel Mi vivas, diras la Sinjoro, la Eternulo, pro tio, ke vi malpurigis Mian sanktejon per cxiuj viaj abomenindajxoj kaj per cxiuj viaj fiajxoj, Mi vin malgrandigos, kaj Mia okulo ne indulgos, kaj Mi ne kompatos.
5:12 Triono el vi mortos de pesto kaj pereos de malsato meze de vi; triono falos de glavo en viaj cxirkauxajxoj; kaj trionon Mi dispelos al cxiuj ventoj, kaj Mi elingigos post ili la glavon.
5:13 Mi plene agigos Mian koleron, kaj Mi ripozigos Mian indignon sur ili,  kaj Mi faros al Mi kontentecon, por ke ili eksciu, ke Mi, la Eternulo,  parolis en Mia fervoro, kiam Mi konsumos Mian koleron sur ili.
5:14 Kaj Mi vin dezertigos kaj hontigos inter la nacioj, kiuj estas cxirkaux vi, antaux la okuloj de cxiu pasanto.
5:15 Kaj vi estos hontindajxo kaj mokatajxo, ekzemplo kaj teruro por la nacioj, kiuj estas cxirkaux vi, kiam Mi faros kontraux vi jugxon en kolero kaj indigno kaj kun indigna moralinstruo. Mi, la Eternulo, tion diris.
5:16 Kiam Mi jxetos sur ilin Miajn kruelajn sagojn de malsato, kiuj estos pereigaj kaj kiujn Mi sendos por ekstermado, tiam Mi faros cxe vi la malsaton cxiam pli granda, kaj Mi rompos cxe vi la panan apogon.
5:17 Mi sendos sur vin malsaton, kaj sovagxajn bestojn, kiuj faros vin seninfanaj; kaj pesto kaj sangoversxado trairos vin, kaj glavon Mi venigos sur vin. Mi, la Eternulo, tion diris.
6:1 Kaj aperis al mi vorto de la Eternulo, dirante:
6:2 Ho filo de homo, direktu vian vizagxon al la montoj de Izrael, kaj profetu pri ili;
6:3 kaj diru:Ho montoj de Izrael, auxskultu la vorton de la Sinjoro, la Eternulo:Tiele diras la Sinjoro, la Eternulo, al la montoj kaj al la montetoj, al la intermontoj kaj al la valoj:Jen Mi venigos sur vin glavon,  kaj Mi detruos viajn altajxojn.
6:4 Kaj dezertigitaj estos viaj altaroj, kaj rompitaj estos viaj sunkolonoj;  kaj Mi faligos viajn mortigitojn antaux viaj idoloj.
6:5 Kaj Mi faligos la kadavrojn de la Izraelidoj antaux iliaj idoloj, kaj Mi disjxetos viajn ostojn cxirkaux viaj altaroj.
6:6 En cxiuj viaj logxlokoj la urboj estos ruinigitaj kaj la altajxoj estos dezertigitaj, por ke estu ruinigitaj kaj dezertigitaj viaj altaroj, por ke estu rompitaj kaj detruitaj viaj idoloj, viaj sunkolonoj estu disbatitaj, kaj viaj faritajxoj estu ekstermitaj.
6:7 Kaj falos mortigitoj inter vi, kaj tiam vi ekscios, ke Mi estas la Eternulo.
6:8 Sed Mi restigos al vi kelkan kvanton, kiu savigxos de la glavo inter la nacioj, kiam vi estos disjxetitaj en la landojn.
6:9 Kaj viaj savigxintoj rememoros Min inter la nacioj, kien ili estos forkondukitaj, kiam Mi disbatos ilian malcxastan koron, kiu defalis de Mi,  kaj iliajn okulojn, kiuj malcxastis kun siaj idoloj; kaj ili mem pentos pri la malbonagoj, kiujn ili faris per cxiuj siaj abomenindajxoj.
6:10 Kaj ili ekscios, ke Mi, la Eternulo, ne vane diris, ke Mi faros al ili tiun malbonon.
6:11 Tiele diras la Sinjoro, la Eternulo:Plauxdu per viaj manoj, frapu per via piedo, kaj diru:Ve pro cxiuj malbonaj abomenindajxoj de la domo de Izrael, pro kiuj ili falos de glavo, de malsato, kaj de pesto.
6:12 Kiu estas malproksime, tiu mortos de pesto; kiu estas proksime, tiu falos de glavo; kiu restis kaj konservigxis, tiu mortos de malsato. Tiel Mi konsumos Mian koleron sur ili.
6:13 Kaj vi ekscios, ke Mi estas la Eternulo, kiam iliaj mortigitoj kusxos inter siaj idoloj cxirkaux iliaj altaroj sur cxiu alta monteto, sur cxiuj suproj de la montoj, sub cxiu verda arbo, kaj sub cxiu densfolia kverko, tie,  kie ili faradis bonodorajn incensojn al cxiuj siaj idoloj.
6:14 Kaj Mi etendos Mian manon sur ilin, kaj en cxiuj iliaj logxlokoj Mi dezertigos la teron pli ol en la dezerto Dibla; kaj ili ekscios, ke Mi estas la Eternulo.
7:1 Kaj aperis al mi vorto de la Eternulo, dirante:
7:2 Ho filo de homo, tiele diras la Sinjoro, la Eternulo, pri la tero de Izrael:Fino venis, la fino por cxiuj kvar randoj de la lando.
7:3 Nun venos al vi la fino; kaj Mi sendos sur vin Mian koleron, kaj Mi jugxos vin laux via konduto, kaj Mi metos sur vin cxiujn viajn abomenindajxojn.
7:4 Ne indulgos vin Mia okulo, kaj Mi ne kompatos; cxar vian konduton Mi rekompencos sur vi, kaj viaj abomenindajxoj estos meze de vi; kaj vi ekscios,  ke Mi estas la Eternulo.
7:5 Tiele diras la Sinjoro, la Eternulo:Malbono, unu malbono nun venas;
7:6 fino venas, venas la fino, gxi vekigxas kontraux vin, jen gxi venas.
7:7 Venas matenrugxo kontraux vi, ho logxanto de la lando; venas la tempo,  proksima estas la tago de tumulto, kiam oni ne plu kantos sur la montoj.
7:8 Nun Mi baldaux elversxos Mian indignon sur vin, Mi plene kontentigos Mian koleron sur vi, Mi jugxos vin laux via konduto, kaj Mi metos sur vin cxiujn viajn abomenindajxojn.
7:9 Ne indulgos Mia okulo, kaj Mi ne kompatos; laux via konduto Mi redonos al vi, kaj viaj abomenindajxoj estos meze de vi; kaj vi ekscios, ke Mi, la Eternulo, estas la batanto.
7:10 Jen estas la tago, jen gxi venas, levigxis la matenrugxo, la vergo elkreskis, la fiero ekfloris.
7:11 La perforteco levigxis kiel vergo kontraux la malpiecon; nenio restos de ili, nek de ilia amaso, nek de ilia popola bruo, neniu gxemos cxe ili.
7:12 Venas la tempo, alproksimigxas la tago; la acxetanto ne gxoju, kaj la vendanto ne malgxoju; cxar la kolero trafis ilian tutan amason.
7:13 CXar la vendanto ne plu revenos al la venditajxo, ecx se ili ankoraux estus vivantaj; cxar la vizio pri ilia tuta amaso ne retirigxos, kaj neniu fortikigos sian vivon per sia malpieco.
7:14 Eksonigu la trumpeton, kaj cxiu armigxu; neniu tamen iros en la militon,  cxar Mia kolero estas super ilia tuta amaso.
7:15 La glavo estas ekstere, la pesto kaj la malsato interne; kiu estas sur la kampo, tiu mortos de la glavo, kaj kiu estas en la urbo, tiun ekstermos malsato kaj pesto.
7:16 Kaj tiuj el ili, kiuj forsavigxos, estos sur la montoj, kiel kolomboj el la valoj, cxiuj ili gxemos, cxiu pro siaj malbonagoj.
7:17 CXiuj manoj mallevigxos senforte, kaj cxiuj genuoj movigxos kiel akvo.
7:18 Ili zonos sin per sakajxo; teruro ilin kovros; sur cxiu vizagxo estos honto, kaj cxiuj kapoj estos senharaj.
7:19 Sian argxenton ili jxetos sur la stratojn, kaj ilia oro farigxos malpurajxo; ilia argxento kaj ilia oro ne povos savi ilin en la tago de la kolero de la Eternulo, ne satigos ilian animon, kaj ne plenigos ilian internajxon; cxar tio estis instigilo por iliaj malbonagoj.
7:20 Sian plej belan ornamon ili faris objekto de fiereco, siajn abomenindajn statuojn kaj idolojn ili starigis en gxi; tial Mi faros gxin malpurajxo por ili.
7:21 Kaj Mi transdonos gxin en la manojn de fremduloj por disrabi, kaj al la malpiuloj de la tero kiel militakiron, kaj ili malsanktigos gxin.
7:22 Mi deturnos Mian vizagxon de ili, por ke ili malsanktigu Mian misterejon; kaj rabistoj tien venos kaj malsanktigos gxin.
7:23 Faru cxenon; cxar la lando estas plena de sangaj krimoj kaj la urbo estas plena de perforteco.
7:24 Mi venigos la plej malbonajn el la nacioj, kaj ili ekposedos iliajn domojn; Mi neniigos la fierecon de la fortuloj, kaj iliaj sanktajxoj estos malsanktigitaj.
7:25 Pereo venas; oni sercxos pacon, sed ne trovos gxin.
7:26 Malfelicxo post malfelicxo venos, sciigo post sciigo; oni sercxos vizion cxe profeto; malaperos la instruo cxe la pastro, kaj konsilo cxe la maljunuloj.
7:27 La regxo malgxojos, la princo estos kovrita de teruro, kaj la manoj de la simpla popolo malkuragxigxos. Laux ilia konduto Mi agos kun ili, laux iliaj meritoj Mi jugxos ilin; kaj ili ekscios, ke Mi estas la Eternulo.
8:1 En la sesa jaro, en la kvina tago de la sesa monato, mi sidis en mia domo, kaj la plejagxuloj de Jehuda sidis antaux mi; kaj falis sur min la mano de la Sinjoro, la Eternulo.
8:2 Kaj mi vidis, jen estas bildo, kiu aspektas kiel fajro; de la bildo de liaj lumboj malsupren estis fajro, kaj supre de liaj lumboj estis hela brilo,  tre hela lumo.
8:3 Kaj li etendis la bildon de mano, kaj kaptis min je la bukloj de mia kapo; kaj la spirito ekportis min inter la tero kaj la cxielo, kaj venigis min en Dia vizio en Jerusalemon, al la enirejo de la interna pordego, turnita al nordo, kie staris statuo de koleriga jxaluzo.
8:4 Kaj jen tie estas la majesto de Dio de Izrael, simile al la vizio, kiun mi vidis en la valo.
8:5 Kaj Li diris al mi:Ho filo de homo, levu viajn okulojn en la direkto al nordo! Kaj mi levis miajn okulojn en la direkto al nordo, kaj jen norde de la pordego de la altaro, cxe la enirejo, staras tiu statuo de jxaluzo.
8:6 Kaj Li diris al mi:Ho filo de homo, cxu vi vidas, kion ili faras? la grandajn abomenindajxojn, kiujn la domo de Izrael faras cxi tie, por malproksimigi Min de Mia sanktejo? sed vi ankoraux denove vidos grandajn abomenindajxojn.
8:7 Kaj Li venigis min al la enirejo de la korto, kaj mi ekvidis, ke jen estas unu truo en la muro.
8:8 Kaj Li diris al mi:Ho filo de homo, trafosu la muron. Kaj mi trafosis la muron, kaj jen estas ia pordo.
8:9 Kaj Li diris al mi:Eniru, kaj rigardu la malbonajn abomenindajxojn, kiujn ili faras cxi tie.
8:10 Kaj mi eniris kaj ekrigardis, kaj jen diversaj bildoj de rampajxoj kaj abomenindaj brutoj kaj diversaj idoloj de la domo de Izrael estas skulptitaj sur la muro cxirkauxe, sur cxiuj flankoj.
8:11 Kaj antaux ili staras sepdek viroj el la plejagxuloj de la domo de Izrael, kaj Jaazanja, filo de SXafan, staras meze de ili; kaj cxiu havas en la mano sian incensilon, kaj de la incensoj levigxas densa nubo.
8:12 Kaj Li diris al mi:Ho filo de homo, cxu vi vidas, kion la plejagxuloj de la domo de Izrael faras en mallumo, cxiu en sia cxambro de pentrajxoj? CXar ili diras:La Eternulo ne vidas nin, la Eternulo forlasis la landon.
8:13 Kaj Li diris al mi:Vi denove ankoraux vidos grandajn abomenindajxojn,  kiujn ili faras.
8:14 Kaj Li venigis min al la enirejo de la norda pordego de la domo de la Eternulo, kaj jen tie sidas virinoj, kiuj ploras pri Tamuz.
8:15 Kaj Li diris al mi:CXu vi vidas, ho filo de homo? vi vidos ankoraux pli grandajn abomenindajxojn ol tiuj.
8:16 Kaj Li venigis min en la internan korton de la domo de la Eternulo, kaj jen cxe la enirejo de la templo de la Eternulo, inter la portiko kaj la altaro, staras cxirkaux dudek kvin homoj, kun la dorso al la templo de la Eternulo kaj kun la vizagxo al la oriento, kaj adorklinigxas orienten, al la suno.
8:17 Kaj Li diris al mi:CXu vi vidas, ho filo de homo? cxu ne suficxas al la domo de Jehuda, ke ili faras la abomenindajxojn, kiujn ili faras cxi tie? ili ankoraux plenigis la landon per perforteco, kaj ripete kolerigas Min; kaj jen ili direktas la vergon al sia vizagxo.
8:18 Tial Mi ankaux agos en kolero; ne indulgos Mia okulo, kaj Mi ne kompatos; ecx se ili krios al Miaj oreloj per lauxta vocxo, Mi ne auxskultos ilin.
9:1 Kaj Li vokis al miaj oreloj per lauxta vocxo, dirante:Alproksimigxu la punantoj de la urbo, kaj cxiu havu en sia mano sian pereigilon.
9:2 Kaj jen ses homoj venis per la vojo de la supra pordego, kiu estas turnita norden, kaj cxiu havis en la mano sian detruilon, kaj inter ili estis unu vestita per tolo, kaj li havis skribilon cxe siaj lumboj. Ili venis, kaj starigxis apud la kupra altaro.
9:3 Kaj la majesto de Dio de Izrael levigxis de la kerubo, sur kiu gxi estis,  al la sojlo de la domo. Kaj Li alvokis la homon, kiu estis vestita per tolo kaj havis skribilon cxe siaj lumboj.
9:4 Kaj la Eternulo diris al li:Trairu la urbon Jerusalem, kaj marku per litero Tav la fruntojn de tiuj homoj, kiuj gxemas kaj malgxojas pri cxiuj abomenindajxoj, kiuj estas farataj en la urbo.
9:5 Kaj al la aliaj Li diris tiel, ke mi povis auxdi:Iru tra la urbo post li,  kaj frapu; via okulo ne indulgu, kaj vi ne kompatu.
9:6 Maljunulon, junulon, junulinon, infanojn, kaj virinojn eksterme mortigu;  sed cxiun homon, sur kiu estas la litero Tav, ne tusxu; kaj komencu de Mia sanktejo. Kaj ili komencis de la maljunaj homoj, kiuj estis antaux la domo.
9:7 Kaj Li diris al ili:Malpurigu la domon, kaj plenigu la kortojn per mortigitoj; eliru! Kaj ili eliris, kaj komencis frapadi en la urbo.
9:8 Kiam ili finis la mortigadon kaj mi restis, tiam mi jxetis min vizagxaltere, ekkriis, kaj diris:Ho Sinjoro, ho Eternulo! cxu Vi ekstermos la tutan restajxon de Izrael, elversxante Vian koleron sur Jerusalemon?
9:9 Kaj Li diris al mi:La malpieco de la domo de Izrael kaj de Jehuda estas tre, tre granda, kaj la lando estas plena de sango, kaj la urbo estas plena de maljusteco; cxar ili diras:La Eternulo forlasis la landon, kaj la Eternulo ne vidas.
9:10 Tial ankaux Miaflanke Mia okulo ne indulgos, kaj Mi ne kompatos; ilian agadon Mi metos sur ilian kapon.
9:11 Kaj jen la viro, kiu estis vestita per tolo kaj havis skribilon cxe siaj lumboj, alportis respondon, dirante:Mi faris tion, kion Vi ordonis al mi.
10:1 Kaj mi vidis:jen sur la firmamento, kiu estis super la kapoj de la keruboj, io simila al safiro, aspektanta kiel bildo de trono, aperis super ili.
10:2 Kaj Li diris al la viro, vestita per tolo, jene:Eniru inter la radojn sub la kerubon, kaj prenu plenmanojn da ardantaj karboj el inter la keruboj,  kaj jxetu ilin sur la urbon. Kaj li eniris antaux miaj okuloj.
10:3 La keruboj staris dekstre de la domo, kiam la viro eniris, kaj nubo plenigis la internan korton.
10:4 Kaj levigxis la majesto de la Eternulo de la kerubo al la enirejo de la domo, kaj la domo plenigxis de la nubo, kaj la korto plenigxis de brilo de la majesto de la Eternulo.
10:5 Kaj bruo de la flugiloj de la keruboj estis auxdata gxis la ekstera korto, kiel bruo de Dio, la Plejpotenculo, kiam Li parolas.
10:6 Kaj kiam Li ordonis al la viro, vestita per tolo, dirante:Prenu fajron el inter la radoj, el inter la keruboj, kaj cxi tiu eniris kaj starigxis apud la rado,
10:7 tiam unu el la keruboj etendis sian manon el inter la keruboj al la fajro, kiu estis inter la keruboj, kaj prenis kaj metis sur la manplatojn de la tolvestito; kaj cxi tiu prenis kaj eliris.
10:8 Kaj cxe la keruboj montrigxis similajxo de homa mano sub iliaj flugiloj.
10:9 Kaj mi vidis, jen estas kvar radoj apud la keruboj, po unu rado apud cxiu kerubo, kaj la aspekto de la radoj estis kiel turkiso.
10:10 Kaj laux aspekto la kvar radoj havis unu formon, kvazaux unu rado estus en la alia.
10:11 Irante, ili movigxadis sur cxiujn kvar flankojn, ili ne deturnigxadis dum la irado; al la loko, al kiu estis direktita la kapo, ili sekvadis gxin,  ili ne deturnigxadis dum la irado.
10:12 Kaj ilia tuta korpo, ilia dorso, iliaj manoj, iliaj flugiloj, kiel ankaux la radoj, estis cxirkauxe plenaj de okuloj; cxiuj kvar havis siajn radojn.
10:13 La radoj estis nomataj turnovento, kiel mi povis tion auxdi.
10:14 CXiu havis kvar vizagxojn:unu vizagxo estis vizagxo de kerubo, la dua vizagxo estis vizagxo de homo, la tria estis vizagxo de leono, kaj la kvara estis vizagxo de aglo.
10:15 Kaj levigxis la keruboj. Tio estis tiu kreitajxo, kiun mi vidis cxe la rivero Kebar.
10:16 Kaj kiam la keruboj iris, la radoj iradis apud ili; kaj kiam la keruboj levis siajn flugilojn, por levigxi de la tero, tiam ankaux la radoj ne deturnigxadis de ili.
10:17 Kiam tiuj staris, ili ankaux staris, kaj kiam tiuj levigxis, ili ankaux levigxadis; cxar la spirito de la kreitajxoj estis en ili.
10:18 Kaj la majesto de la Eternulo forigxis de la sojlo de la domo kaj starigxis super la keruboj.
10:19 Kaj la keruboj levis siajn flugilojn, kaj suprenflugis de la tero antaux miaj okuloj, kaj la radoj kune kun ili; kaj ili starigxis cxe la enirejo de la orienta pordego de la domo de la Eternulo; kaj la majesto de Dio de Izrael aperis supre super ili.
10:20 Tio estis la kreitajxo, kiun mi vidis sub Dio de Izrael cxe la rivero Kebar; kaj mi eksciis, ke tio estas keruboj.
10:21 CXiu el ili havis kvar vizagxojn, kaj cxiu havis kvar flugilojn, kaj similajxo de homaj manoj estis sub iliaj flugiloj.
10:22 Kaj la aspekto de iliaj vizagxoj estis kiel tiuj vizagxoj, kiujn mi vidis cxe la rivero Kebar, ilia aspekto kaj ili mem. CXiu movigxis laux la direkto de sia vizagxo.
11:1 Kaj levis min la spirito, kaj venigis min al la orienta pordego de la domo de la Eternulo, al tiu, kiu rigardas orienten. Kaj jen cxe la enirejo de la pordego staras dudek kvin homoj, kaj inter ili mi vidas Jaazanjan, filon de Azur, kaj Pelatjan, filon de Benaja, estrojn de la popolo.
11:2 Kaj Li diris al mi:Ho filo de homo, cxi tiuj homoj havas malpiajn intencojn kaj donas malbonajn konsilojn en cxi tiu urbo.
11:3 Ili diras:Ankoraux ne baldaux; ni konstruu domojn; gxi estas la kaldrono, kaj ni estas la viando.
11:4 Tial profetu pri ili, profetu, ho filo de homo.
11:5 Kaj mallevigxis sur min la spirito de la Eternulo, kaj diris al mi:Diru:Tiele diras la Eternulo:Tiel vi parolis, ho domo de Izrael, kaj la pensojn de via koro Mi scias.
11:6 Multajn vi mortigis en cxi tiu urbo, kaj gxiajn stratojn vi plenigis per mortigitoj.
11:7 Tial tiele diras la Sinjoro, la Eternulo:Viaj mortigitoj, kiujn vi faligis en gxi, estas la viando, kaj gxi mem estas la kaldrono; sed vi estos elkondukitaj el gxi.
11:8 Glavon vi timas, kaj glavon Mi venigos sur vin, diras la Sinjoro, la Eternulo.
11:9 Mi elkondukos vin el gxi kaj transdonos vin en la manojn de fremduloj,  kaj Mi faros super vi jugxon.
11:10 De glavo vi falos; cxe la limoj de Izrael Mi jugxos vin; kaj vi ekscios, ke Mi estas la Eternulo.
11:11 La urbo ne estos por vi kaldrono, nek vi estos en gxi kiel viando; cxe la limoj de Izrael Mi jugxos vin.
11:12 Kaj vi ekscios, ke Mi estas la Eternulo, kies legxojn vi ne sekvis kaj kies decidojn vi ne plenumis, sed vi agis laux la maniero de la nacioj, kiuj estas cxirkaux vi.
11:13 Kiam mi eldiris mian profetajxon, Pelatja, filo de Benaja, mortis; kaj mi jxetis min vizagxaltere, kaj ekkriis per lauxta vocxo, kaj diris:Ho Sinjoro, ho Eternulo! Vi faras finon al la restajxo de Izrael!
11:14 Kaj aperis al mi vorto de la Eternulo, dirante:
11:15 Ho filo de homo! al viaj fratoj, jes al viaj fratoj, al viaj parencoj,  kaj al la tuta domo de Izrael parolas la logxantoj de Jerusalem:Forigxu de la Eternulo, al ni estas donita cxi tiu lando kiel hereda posedajxo.
11:16 Tial diru:Tiele diras la Sinjoro, la Eternulo:Kvankam Mi forigis ilin al la nacioj kaj disjxetis ilin en diversajn landojn, Mi tamen baldaux estos ilia sanktejo en la landoj, kien ili venis.
11:17 Tial diru:Tiele diras la Sinjoro, la Eternulo:Mi kolektos vin el inter la nacioj, Mi kolektos vin el la landoj, kien vi estas disjxetitaj, kaj Mi donos al vi la landon de Izrael.
11:18 Kaj kiam ili venos tien, ili forigos el gxi cxiujn gxiajn fiajxojn kaj cxiujn gxiajn abomenindajxojn.
11:19 Kaj Mi donos al ili unu koron, kaj novan spiriton Mi enmetos en vin,  kaj Mi elprenos el ilia korpo la koron sxtonan kaj donos al ili koron karnan,
11:20 por ke ili sekvu Miajn legxojn kaj observu Miajn decidojn kaj plenumu ilin; kaj ili estos Mia popolo, kaj Mi estos ilia Dio.
11:21 Sed al tiuj, kiuj sin fordonas al la fiajxoj kaj abomenindajxoj de sia koro, Mi turnos ilian konduton kontraux ilian kapon, diras la Sinjoro, la Eternulo.
11:22 Tiam la keruboj levis siajn flugilojn, kaj la radoj estis apud ili; kaj la majesto de Dio de Izrael estis supre super ili.
11:23 Kaj la majesto de la Eternulo levigxis el meze de la urbo, kaj haltis sur la monto, kiu estas oriente de la urbo.
11:24 Kaj la spirito min levis, kaj venigis min en la vizio kaj en la inspiro de Dio en HXaldeujon, al la forkondukitoj. Kaj malaperis de mi la vizio, kiun mi vidis.
11:25 Kaj mi rakontis al la forkondukitoj cxiujn vortojn de la Eternulo,  kiujn Li aperigis al mi.
12:1 Kaj aperis al mi vorto de la Eternulo, dirante:
12:2 Ho filo de homo! meze de domo malobeema vi logxas; ili havas okulojn,  por vidi, sed ili ne vidas; ili havas orelojn, por auxdi, sed ili ne auxdas;  cxar ili estas domo malobeema.
12:3 Tial, ho filo de homo, faru al vi objektojn de migrado, kaj migru tage antaux iliaj okuloj, formigru antaux iliaj okuloj el via loko en alian lokon;  eble ili vidos, ke ili estas domo malobeema.
12:4 Kaj elportu viajn necesajxojn, kaj necesajxojn de migranto, tage antaux iliaj okuloj; kaj vi mem eliru antaux iliaj okuloj vespere, kiel eliras migrantoj.
12:5 Antaux iliaj okuloj trabatu al vi aperturon en la muro kaj eliru tra gxi.
12:6 Antaux iliaj okuloj metu la necesajxojn sur la sxultron, elportu ilin en mallumo, kovru vian vizagxon, por ke vi ne vidu la teron; cxar Mi faris vin antauxsigno por la domo de Izrael.
12:7 Kaj mi agis tiel, kiel estis ordonite al mi:miajn necesajxojn mi elportis, kiel necesajxojn de migranto, cxe la taglumo; kaj vespere mi trabatis al mi per la mano aperturon en la muro, en mallumo mi elportis, kaj levis sur mian sxultron antaux iliaj okuloj.
12:8 Kaj matene aperis al mi vorto de la Eternulo, dirante:
12:9 Ho filo de homo! cxu la domo de Izrael, la domo malobeema, ne demandis vin, kion vi faras?
12:10 Diru al ili:Tiele diras la Sinjoro, la Eternulo:CXi tiu portajxo koncernas la princon de Jerusalem, kaj la tutan domon de Izrael, kiu estas en gxi.
12:11 Diru:Mi estas via antauxsigno:kiel mi agis, tiel oni agos kun ili:en elhejmigxon, en kaptitecon ili iros.
12:12 Kaj la princo, kiu estas inter ili, en mallumo prenos siajn ajxojn sur la sxultron kaj eliros; oni trarompos en la muro aperturon, por elkonduki lin; li kovros sian vizagxon, por ke li ne vidu per la okulo la teron.
12:13 Kaj Mi sternos Mian reton kontraux li, kaj li estos kaptita en Mian kaptilon, kaj Mi forkondukos lin en Babelon, en la landon de la HXaldeoj; sed li gxin ne vidos, kvankam tie li mortos.
12:14 Kaj cxiujn liajn cxirkauxantojn, liajn helpantojn, kaj cxiujn liajn tacxmentojn Mi dispelos al cxiuj ventoj, kaj Mi elingigos post ili glavon.
12:15 Kaj ili ekscios, ke Mi estas la Eternulo, kiam Mi dispelos ilin inter la naciojn kaj disjxetos ilin en la landojn.
12:16 Sed malgrandan nombron el ili Mi restigos de la glavo, malsato, kaj pesto, por ke ili rakontu pri cxiuj siaj abomenindajxoj, inter la nacioj, al kiuj ili venos; kaj oni ekscios, ke Mi estas la Eternulo.
12:17 Kaj aperis al mi vorto de la Eternulo, dirante:
12:18 Ho filo de homo! mangxu vian panon kun tremo, kaj trinku vian akvon kun cxagreno kaj zorgoj.
12:19 Kaj diru al la popolo de la lando:Tiele diras la Sinjoro, la Eternulo,  pri la logxantoj de Jerusalem, pri la lando de Izrael:Sian panon ili mangxos en zorgoj, kaj sian akvon ili trinkos en teruro; cxar la lando dezertigxos de sia abundo pro la maljustajxoj de cxiuj siaj logxantoj.
12:20 Kaj la logxataj urboj estos ruinigitaj, kaj la lando estos dezertigita;  kaj vi ekscios, ke Mi estas la Eternulo.
12:21 Kaj aperis al mi vorto de la Eternulo, dirante:
12:22 Ho filo de homo! kian proverbon vi havas en la lando de Izrael,  dirantan:Pasos multe da tempo, kaj cxiu antauxdiro malaperos?
12:23 Tial diru al ili:Tiele diras la Sinjoro, la Eternulo:Mi neniigos cxi tiun proverbon, kaj oni ne plu uzos tian proverbon en Izrael; sed diru al ili:Proksima jam estas la tempo kaj la plenumigxo de cxiu antauxdiro.
12:24 CXar neniu profetajxo estos plu vana, kaj neniu antauxdiro estos dusenca en la domo de Izrael.
12:25 CXar Mi, la Eternulo, parolas; kaj vorto, kiun Mi parolas, plenumigxos,  ne plu estos prokrastata; en via tempo, ho domo malobeema, Mi parolas vorton,  kaj Mi gxin plenumos, diras la Sinjoro, la Eternulo.
12:26 Kaj aperis al mi vorto de la Eternulo, dirante:
12:27 Ho filo de homo! jen la domo de Izrael diras:La profetajxo, kiun li profetas, venos ankoraux post longa tempo; pri tempoj malproksimaj li profetas.
12:28 Tial diru al ili:Tiele diras la Sinjoro, la Eternulo:Neniu el Miaj vortoj plu prokrastigxos; vorto, kiun Mi diros, plenumigxos, diras la Sinjoro, la Eternulo.
13:1 Kaj aperis al mi vorto de la Eternulo, dirante:
13:2 Ho filo de homo! profetu pri la profetoj de Izrael, kiuj profetas, kaj diru al tiuj, kiuj profetas laux sia propra bontrovo:Auxskultu la vorton de la Eternulo!
13:3 Tiele diras la Sinjoro, la Eternulo:Ve al la senprudentaj profetoj, kiuj gvidas sin per sia propra spirito kaj nenion vidis!
13:4 Kiel vulpoj kaj ruinoj estas viaj profetoj, ho Izrael.
13:5 Vi ne eliras al la brecxoj, nek baras baron cxirkaux la domo de Izrael,  por stari en la batalo en la tago de la Eternulo.
13:6 Ilia vizio estas senenhava, ilia antauxdiro estas mensogo. Ili diras:La Eternulo diris-sed la Eternulo ilin ne sendis; kaj ili asertas, ke ilia vorto plenumigxos.
13:7 Vi vidis ja vizion senenhavan, kaj vi eldiras antauxdiron mensogan; vi diras:Tiel parolas la Eternulo-kvankam Mi ne parolis.
13:8 Tial tiele diras la Sinjoro, la Eternulo:Pro tio, ke vi predikas senbaze kaj antauxdiras malverajxon, jen Mi iras kontraux vin, diras la Sinjoro, la Eternulo.
13:9 Kaj Mia mano estos kontraux la profetoj, kiuj profetas senbaze kaj antauxdiras malverajxon; en la konsilo de Mia popolo ili ne estos, kaj en la registro de la domo de Izrael ili ne estos enskribitaj, kaj en la landon de Izrael ili ne venos; kaj vi ekscios, ke Mi estas la Sinjoro, la Eternulo.
13:10 Pro tio, gxuste pro tio, ke ili erarigas Mian popolon, antauxdirante pacon, kvankam paco ne estos, kaj kiam la popolo konstruas barilon, ili sxmiras gxin per maltauxga mortero-
13:11 diru al tiuj, kiuj sxmiras per maltauxga mortero, ke gxi defalos; estos pluvego, kaj vi, sxtonoj de grandega hajlo, falos sur gxin, kaj forta vento gxin krevigos.
13:12 Kaj jen la muro falis; cxu oni ne diros al vi:Kie estas la mortero, per kiu vi sxmiris?
13:13 Tial tiele diras la Sinjoro, la Eternulo:Mi elpusxos fortan venton en Mia indigno kaj pluvegon en Mia kolero kaj sxtonojn de hajlo en Mia furiozo,  por cxion ekstermi.
13:14 Mi detruos la muron, kiun vi sxmiris per maltauxga mortero, Mi dissxutos gxin sur la teron tiel, ke nudigxos gxia fundamento; kaj gxi disfalos, kaj vi pereos meze de gxi; kaj vi ekscios, ke Mi estas la Eternulo.
13:15 Kaj Mi plene kontentigos Mian koleron sur la muro, kaj sur tiuj, kiuj sxmiris gxin per maltauxga mortero, kaj Mi diros al vi:Jam ne ekzistas la muro, kaj jam ne ekzistas tiuj, kiuj sxmiris gxin.
13:16 Tiaj estas la profetoj de Izrael, kiuj profetas pri Jerusalem, kaj predikas al gxi vizion pri paco, kvankam paco ne estos, diras la Sinjoro, la Eternulo.
13:17 Kaj vi, ho filo de homo, direktu vian vizagxon al la filinoj de via popolo, kiuj profetas laux elpenso de sia koro; kaj profetu pri ili,
13:18 kaj diru:Tiele diras la Sinjoro, la Eternulo:Ve al tiuj, kiuj kudras kusenojn sub cxiujn kubutojn kaj faras kaptukojn por kapoj de cxia alteco,  por kapti animojn! kaptante la animojn de Mia popolo, vi volas konservi viajn animojn.
13:19 Kaj vi malsanktigas Min antaux Mia popolo pro plenmano da hordeo kaj pro peco da pano, mortigante animojn, kiuj ne devas morti, kaj konservante la vivon al tiaj animoj, kiuj ne devas vivi, mensogante al Mia popolo, kiu volonte auxskultas mensogon.
13:20 Tial tiele diras la Sinjoro, la Eternulo:Jen Mi iros kontraux viajn kusenojn, per kiuj vi kaptas tie la animojn flugemajn, Mi elsxiros ilin el viaj brakoj, kaj forliberigos la animojn, kiujn vi allogas, ke ili flugu.
13:21 Kaj Mi dissxiros viajn kaptukojn, kaj savos Mian popolon el viaj manoj,  kaj ili ne plu estos kaptotajxo por viaj manoj; kaj vi ekscios, ke Mi estas la Eternulo.
13:22 CXar vi mensoge afliktas la koron de virtulo, kiun Mi ne afliktis, kaj vi fortigas la manojn de malvirtulo, por ke li ne returnu sin de sia malbona vojo, per kio li konservus sian vivon-
13:23 tial vi ne plu havos senbazajn viziojn kaj ne faros antauxdirojn; kaj Mi savos Mian popolon el viaj manoj; kaj vi ekscios, ke Mi estas la Eternulo.
14:1 Venis al mi kelkaj el la plejagxuloj de Izrael, kaj sidigxis antaux mi.
14:2 Kaj aperis al mi vorto de la Eternulo, dirante:
14:3 Ho filo de homo! cxi tiuj homoj levis siajn idolojn en sian koron, kaj allogilon de sia malpieco ili starigis antaux sia vizagxo; cxu Mi nun respondu al ili, kiam ili Min demandas?
14:4 Tial parolu kun ili, kaj diru al ili:Tiele diras la Sinjoro, la Eternulo:Se iu el la domo de Izrael levis siajn idolojn en sian koron kaj starigis antaux si la allogilon de sia malpieco, kaj poste venas al la profeto, tiam Mi, la Eternulo, respondos al li tiel, kiel li meritas per sia granda idolisteco,
14:5 por ke la domo de Izrael estu kaptata konforme al sia koro, kiun ili defaligis de Mi per cxiuj siaj idoloj.
14:6 Tial diru al la domo de Izrael:Tiele diras la Sinjoro, la Eternulo:Pentu, kaj deturnu vin de viaj idoloj, kaj de cxiuj viaj abomenindajxoj deturnu vian vizagxon.
14:7 CXar se iu el la domo de Izrael, aux el la fremduloj, kiu logxas cxe Izrael, defalas de Mi, levas siajn idolojn en sian koron, starigas antaux sia vizagxo la allogilon de sia malpieco, kaj poste venas al la profeto, por fari per li demandojn al Mi, tiam Mi, la Eternulo, respondos al li per Mi mem;
14:8 Mi direktos Mian vizagxon kontraux tiun homon kaj faros lin avertilo kaj ekzemplo, kaj Mi ekstermos lin el inter Mia popolo; kaj vi ekscios, ke Mi estas la Eternulo.
14:9 Kaj se la profeto estos delogita kaj ion parolos, tiam Mi, la Eternulo,  malsagxigis tiun profeton, kaj Mi etendos Mian manon sur lin kaj ekstermos lin el inter Mia popolo Izrael.
14:10 Tiamaniere ili estos punitaj pro sia malpieco:la puno de la demandanto kaj la puno de la profeto estos egalaj;
14:11 por ke ili ne plu forerarigu de Mi la domon de Izrael kaj ili ne plu malpurigu sin per cxiuj siaj krimoj; sed ili estu Mia popolo kaj Mi estu ilia Dio, diras la Sinjoro, la Eternulo.
14:12 Kaj aperis al mi vorto de la Eternulo, dirante:
14:13 Ho filo de homo! se lando pekos kontraux Mi, forte kulpigxante antaux Mi, tiam Mi etendos Mian manon sur gxin, kaj rompos al gxi la panan apogon,  venigos sur gxin malsaton, kaj ekstermos en gxi la homojn kaj brutojn.
14:14 Kaj se meze de gxi trovigxus tiaj tri homoj, kiel Noa, Daniel, kaj Ijob, ili pro sia virteco savus sian vivon, diras la Sinjoro, la Eternulo.
14:15 Se Mi venigus en la landon sovagxajn bestojn, por gxin senhomigi, por ke gxi farigxu dezerta kaj neniu povu iri tra gxi pro la bestoj-
14:16 kiel Mi vivas, diras la Sinjoro, la Eternulo, ecx tiuj tri homoj en gxi ne savus la filojn nek filinojn; nur ili mem savigxus, sed la lando farigxus dezerta.
14:17 Aux se Mi venigus glavon sur tiun landon, kaj dirus:Glavo, trairu la landon; kaj Mi ekstermus en gxi homojn kaj brutojn-
14:18 kiel Mi vivas, diras la Sinjoro, la Eternulo, ecx tiuj tri homoj en gxi ne savus la filojn nek filinojn; nur ili mem savigxus.
14:19 Aux se Mi venigus peston sur tiun landon, kaj Mi elversxus sur gxin Mian koleron en sango, por ekstermi en gxi homojn kaj brutojn,
14:20 kaj Noa, Daniel, kaj Ijob estus en gxi-kiel Mi vivas, diras la Sinjoro, la Eternulo, ili ne savus filon nek filinon; nur ili pro sia virteco savus sian animon.
14:21 CXar tiele diras la Sinjoro, la Eternulo:Ecx se Mi venigus sur Jerusalemon la kvar malbonajn punojn, la glavon, malsaton, sovagxajn bestojn,  kaj peston, por ekstermi en gxi homojn kaj brutojn-
14:22 tamen restos en gxi restajxo da mortevitintaj filoj kaj filinoj, kaj jen ili eliros al vi, kaj vi vidos ilian konduton kaj iliajn agojn, kaj vi konsoligxos pri la malbono, kiun Mi venigis sur Jerusalemon, pri cxio, kion Mi venigis sur gxin.
14:23 Kaj ili vin konsolos, kiam vi vidos ilian konduton kaj iliajn agojn,  kaj ekscios, ke ne vane Mi faris cxion, kion Mi faris kontraux gxi, diras la Sinjoro, la Eternulo.
15:1 Kaj aperis al mi vorto de la Eternulo, dirante:
15:2 Ho filo de homo! por kio tauxgas la ligno de vinberbrancxo inter cxiuj brancxoricxaj arboj, kiuj estas inter la arboj de arbaro?
15:3 CXu oni prenas de gxi pecon, por ion fari el gxi? cxu oni faras el gxi almenaux hokon, por pendigi sur gxi ian objekton?
15:4 Jen gxi estas transdonata al la fajro por forbruligo; ambaux finojn formangxas la fajro, forbrulas ankaux la mezo; cxu gxi tauxgas por laboro?
15:5 Jen, kiam gxi estis ankoraux nedifektita, oni ne povis ion fari el gxi;  des pli kiam la fajro gxin difektis kaj bruligis, cxu oni povas ion fari el gxi?
15:6 Tial tiele diras la Sinjoro, la Eternulo:Kiel la vinberarbon inter la arboj de la arbaro Mi transdonis al la fajro, ke gxi gxin forbruligu, tiel Mi agos kun la logxantoj de Jerusalem.
15:7 Mi direktos Mian vizagxon kontraux ilin; el fajro ili eliris, kaj fajro ilin ekstermos; kaj vi ekscios, ke Mi estas la Eternulo, kiam Mi direktos Mian vizagxon kontraux ilin.
15:8 Kaj Mi faros la landon dezerto pro tio, ke ili forte kulpigxis, diras la Sinjoro, la Eternulo.
16:1 Kaj aperis al mi vorto de la Eternulo, dirante:
16:2 Ho filo de homo, montru al Jerusalem gxiajn abomenindajxojn;
16:3 kaj diru:Tiele diras la Sinjoro, la Eternulo, al Jerusalem:Via deveno kaj via naskigxlando estas en la lando Kanaana; via patro estas Amorido, kaj via patrino estas HXetidino.
16:4 CXe via naskigxo, kiam vi estis naskita, oni ne detrancxis vian umbilikon, oni ankaux ne lavis vin purige per akvo, ne frotis vin per salo,  kaj ne vindis per vindajxoj.
16:5 Nenies okulo favoris vin, por fari al vi pro kompato unu el tiuj faroj,  sed oni eljxetis vin sur la kampon pro abomeno kontraux vi en la tago, kiam vi estis naskita.
16:6 Mi preteriris preter vi, kaj Mi vidis, ke vi baraktas en via sango, kaj Mi diris al vi en via sango:Vivu; jes, Mi diris al vi en via sango:Vivu.
16:7 Mi grandigis vin, kiel kampan kreskajxon; vi farigxis plena kaj granda,  vi farigxis tute bela; viaj mamoj formigxis, viaj haroj abunde kreskis; sed vi estis nuda kaj nekovrita.
16:8 Mi preteriris preter vi kaj ekvidis vin, kaj Mi vidis, ke estas via tempo, la tempo de amo; kaj Mi etendis Mian mantelon sur vin kaj kovris vian nudecon; kaj Mi jxuris al vi, kaj Mi faris interligon kun vi, diras la Sinjoro, la Eternulo, kaj vi farigxis Mia.
16:9 Mi lavis vin per akvo. Mi forlavis de vi vian sangon, kaj Mi sxmiris vin per oleo.
16:10 Mi vestis vin per brodita vesto, sur viajn piedojn Mi metis delikatledajn sxuojn, Mi zonis vin per bisino, kaj Mi kovris vin per silka kovrotuko.
16:11 Mi ornamis vin per ornamajxoj, Mi metis braceletojn sur viajn manojn,  kaj kolcxenon sur vian kolon.
16:12 Mi metis nazringon sur vian nazon, kaj orelringojn sur viajn orelojn,  kaj belan kronon sur vian kapon.
16:13 Vi ornamigxis per oro kaj argxento, viaj vestoj estis el bisino, silko,  kaj broditajxo; plej delikatan farunon, mielon, kaj oleon vi mangxis; kaj vi farigxis tre kaj tre bela kaj atingis regxecon.
16:14 Kaj disvastigxis via renomo inter la nacioj pro via beleco, cxar gxi estis perfekta per la ornamajxo, kiun Mi metis sur vin, diras la Sinjoro, la Eternulo.
16:15 Sed vi fidis vian belecon, kaj vi komencis malcxasti, apogante vin sur via renomo, kaj vi malcxastis kun cxiu pasanto, fordonante vin al li.
16:16 Vi prenis viajn vestojn kaj faris al vi mikskolorajn oferaltajxojn, kaj sur ili vi malcxastis, kiel neniam estis kaj neniam estos.
16:17 Vi prenis viajn ornamajxojn el oro kaj el argxento, kiujn Mi donis al vi, kaj vi faris al vi bildojn de virseksuloj kaj malcxastis kun ili.
16:18 Vi prenis viajn broditajn vestojn kaj kovris per tio ilin, kaj Mian oleon kaj Mian incenson vi donis al ili.
16:19 Mian panon, kiun Mi donis al vi, la plej delikatan farunon, oleon, kaj mielon, per kiuj Mi nutris vin, vi metis antaux ilin kiel agrablan odorajxon.  Jes, tiel estis, diras la Sinjoro, la Eternulo.
16:20 Vi prenis viajn filojn kaj viajn filinojn, kiujn vi naskis al Mi, kaj vi bucxis ilin al ili kiel mangxajxon. CXu malgranda estas via malcxasteco?
16:21 Vi bucxis Miajn infanojn kaj pasigis ilin tra fajro por ili.
16:22 Kaj en cxiuj viaj abomenindajxoj kaj malcxastajxoj vi ne rememoris la tagojn de via juneco, kiam vi estis nuda kaj nekovrita, baraktanta en via sango.
16:23 Kaj post cxiuj viaj malbonagoj (ho ve, ve al vi! diras la Sinjoro, la Eternulo)
16:24 vi konstruis al vi malcxastejon, kaj faris al vi fialtajxojn sur cxiu strato.
16:25 En la komenco de cxiu vojo vi konstruis viajn fialtajxojn, vi abomenindigis vian belecon, vi etendis viajn piedojn al cxiu pasanto, kaj vi malcxastis.
16:26 Vi malcxastis kun la filoj de Egiptujo, viaj grandkorpaj najbaroj, kaj vi multe malcxastis, kolerigante Min.
16:27 Kaj jen Mi etendis Mian manon kontraux vin kaj malgrandigis vian destinitajxon, kaj Mi transdonis vin al la volo de viaj malamikinoj, la filinoj de Filisxtujo, kiuj hontis pri via malvirta konduto.
16:28 Kaj vi malcxastis kun la filoj de Asirio, ne povante satigxi; vi malcxastis kun ili, kaj tamen ne kontentigxis.
16:29 Vi multigis viajn malcxastajxojn gxis la lando de komercado, HXaldeujo,  sed ankaux tio vin ne kontentigis.
16:30 Per kio Mi povas purigi vian koron, diras la Sinjoro, la Eternulo, se vi faras cxion cxi tion, farojn de plej senhonta malcxastistino?
16:31 Kiam vi arangxis viajn malcxastejojn cxe la komenco de cxiu vojo kaj faris viajn fialtajxojn sur cxiu strato, vi estis ne kiel malcxastistino, kiu sxatas donacojn;
16:32 sed kiel malcxastanta virino, kiu anstataux sia edzo akceptas fremdulojn.
16:33 Al cxiuj malcxastistinoj oni donas donacojn, sed vi mem donas viajn donacojn al cxiuj viaj amantoj, kaj vi subacxetas ilin, ke ili de cxiuj flankoj venu malcxasti kun vi.
16:34 CXe via malcxastado farigxas kun vi la malo de tio, kion oni vidas cxe aliaj virinoj:oni ne postkuras vin por malcxastado, sed vi mem pagas, kaj al vi oni ne donas pagon; tiamaniere vi estas la malo de aliaj.
16:35 Tial, ho malcxastistino, auxskultu la vorton de la Eternulo:
16:36 Tiele diras la Sinjoro, la Eternulo:Pro tio, ke vi malsxparas vian metalon kaj via nudeco estas malkovrata en via malcxastado al viaj amistoj kaj al cxiuj viaj abomenindaj idoloj, kaj pro la sango de viaj infanoj, kiujn vi fordonas al ili-
16:37 pro tio Mi kolektos cxiujn viajn amistojn, kun kiuj vi gxuis, kaj cxiujn, kiujn vi amis, kaj cxiujn, kiujn vi malamis, kaj Mi kolektos ilin kontraux vi de cxirkauxe, kaj Mi malkovros antaux ili vian nudecon, kaj ili vidos vian tutan hontindajxon.
16:38 Kaj Mi jugxos vin laux la jugxoj kontraux adultulinoj kaj kontraux sangoversxantinoj, kaj Mi transdonos vin al sangoversxo kruela kaj severa.
16:39 Mi transdonos vin en iliajn manojn, kaj ili detruos vian malcxastejon kaj disbatos viajn fialtajxojn, ili deprenos de vi viajn vestojn, prenos viajn ornamajxojn, kaj restigos vin nuda kaj nekovrita.
16:40 Kaj ili venigos kontraux vin homamason, kiu mortigos vin per sxtonoj kaj dishakos per siaj glavoj.
16:41 Kaj ili forbruligos viajn domojn per fajro, kaj faros al vi jugxon antaux la okuloj de multaj virinoj; kaj Mi cxesigos vian malcxastadon, kaj vi ne plu donos donacojn.
16:42 Mi kontentigos sur vi Mian koleron, kaj Mia severeco trankviligxos sur vi tiel, ke Mi trankviligxos kaj ne plu koleros.
16:43 Pro tio, ke vi ne rememoris la tagojn de via juneco, sed incitis Min per cxio tio, Mi ankaux metos vian konduton sur vian kapon, diras la Sinjoro,  la Eternulo, por ke vi ne plu faru la malcxastajxon kun cxiuj viaj abomenindajxoj.
16:44 Jen cxiu proverbisto diros pri vi proverbon:Kia la patrino, tia la filino.
16:45 Vi estas filino de via patrino, kiu malsxatis sian edzon kaj siajn infanojn, kaj vi estas fratino de viaj fratinoj, kiuj malsxatis siajn edzojn kaj siajn infanojn. Via patrino estas HXetidino, kaj via patro estas Amorido.
16:46 Via pli maljuna fratino estas Samario kun siaj filinoj, kiu logxas maldekstre de vi; kaj via pli juna fratino, kiu logxas dekstre de vi, estas Sodom kun siaj filinoj.
16:47 Sed ecx ne laux ilia vojo vi iris, kaj ne iliajn abomenindajxojn vi faris; tio estis malmulta por vi, kaj vi malbonigxis pli ol ili en cxiuj viaj agoj.
16:48 Kiel Mi vivas, diras la Sinjoro, la Eternulo, via fratino Sodom kaj sxiaj filinoj ne faris tion, kion faris vi kaj viaj filinoj.
16:49 Jen kio estis la kulpo de via fratino Sodom:malmodesteco, trosatigxo per mangxado, kaj senzorgeco, kiun havis sxi kaj sxiaj filinoj; kaj la manon de malricxulo kaj senhavulo sxi ne subtenis.
16:50 Kaj ili fierigxis kaj faris abomenindajxon antaux Mi, kaj Mi forpusxis ilin, kiam Mi tion vidis.
16:51 Samario ne faris ecx duonon de viaj pekoj; vi faris pli da abomenindajxoj, ol ili; per cxiuj viaj abomenindajxoj, kiujn vi faris, vi faris viajn fratinojn preskaux virtulinoj.
16:52 Tial ankaux vi nun portu vian malhonoron, kiun vi kondamnis en viaj fratinoj, pro viaj pekoj, per kiuj vi abomenindigxis pli ol ili; ili estas virtulinoj en komparo kun vi; hontu kaj portu vian malhonoron, cxar vi kvazaux pravigis viajn fratinojn.
16:53 Tamen kiam Mi revenigos iliajn forkaptitojn, la forkaptitojn de Sodom kaj de sxiaj filinoj kaj la forkaptitojn de Samario kaj de sxiaj filinoj,  tiam Mi revenigos ankaux viajn forkaptitojn kune kun ili,
16:54 por ke vi portu vian malhonoron kaj hontu pri cxio, kion vi faris,  estante konsolo por ili.
16:55 Viaj fratinoj, Sodom kaj sxiaj filinoj revenos al sia antauxa stato,  kaj Samario kaj sxiaj filinoj revenos al sia antauxa stato; ankaux vi kaj viaj filinoj revenos al via antauxa stato.
16:56 CXu via fratino Sodom ne estis objekto de rezonado en via busxo en la tempo de via fiereco,
16:57 antaux ol elmontrigxis via malboneco, kiel en la tempo de la malhonoro de la filinoj de Sirio kaj cxiuj gxiaj cxirkauxajxoj, kaj de la filinoj de Filisxtujo, kiuj malestimis vin cxirkauxe?
16:58 Suferu do pro via malcxasteco kaj pro viaj abomenindajxoj, diras la Eternulo.
16:59 CXar tiele diras la Sinjoro, la Eternulo:Mi agos kun vi tiel, kiel vi agis, malsxatante la jxuron kaj rompante la interligon.
16:60 Tamen Mi rememoros Mian interligon kun vi en la tempo de via juneco,  kaj Mi restarigos kun vi interligon eternan.
16:61 Kaj vi rememoros vian konduton, kaj hontos, kiam vi akceptos al vi viajn plej maljunajn kaj plej junajn fratinojn; kaj Mi donos ilin al vi kiel filinojn, sed ne pro via interligo.
16:62 Mi restarigos Mian interligon kun vi, kaj vi ekscios, ke Mi estas la Eternulo;
16:63 por ke vi memoru kaj hontu, kaj por ke vi ne plu povu malfermi vian busxon pro honto, kiam Mi pardonos al vi cxion, kion vi faris, diras la Sinjoro, la Eternulo.
17:1 Kaj aperis al mi vorto de la Eternulo, dirante:
17:2 Ho filo de homo, proponu enigmon kaj parabolon al la domo de Izrael;
17:3 kaj diru:Tiele diras la Sinjoro, la Eternulo:Granda aglo kun grandaj flugiloj kaj grandaj korpomembroj, plene kovrita de diverskoloraj plumoj,  venis sur Lebanonon kaj prenis pinton de cedro;
17:4 gxi desxiris gxian supran junan brancxeton kaj alportis gxin en la landon de komercado kaj kusxigis gxin en urbo de komercistoj.
17:5 GXi prenis iom el la semoj de la lando, plantis gxin sur prisemebla kampo, arangxis gxin apud abunda akvo, tre singarde.
17:6 Kaj gxi elkreskis kaj farigxis vasta vinberkreskajxo kun malalta trunko;  gxiaj flankobrancxoj fleksigxis al gxi malsupren, kaj gxiaj radikoj estis sub gxi; kaj gxi farigxis vinbertrunko kaj elkreskigis brancxojn kaj brancxetojn.
17:7 Kaj estis alia granda aglo kun grandaj flugiloj kaj abundaj plumoj; kaj jen tiu vinbertrunko tiris sin per siaj radikoj al gxi kaj etendis al gxi siajn brancxojn, por ke gxi trinkigu gxin, de la bedoj, kie gxi estis plantita.
17:8 Sur bona kampo, apud abunda akvo, gxi estis plantita, por ke gxi elkreskigu brancxojn kaj portu fruktojn kaj estu belega vinbertrunko.
17:9 Diru:Tiele diras la Sinjoro, la Eternulo:CXu gxi havos sukceson? oni ja elsxiros gxiajn radikojn, oni desxiros gxiajn fruktojn, kaj gxi velkos; cxiuj gxiaj elkreskintaj folioj velkos, kaj oni ne bezonos grandan forton kaj multon da homoj, por desxiri gxin de gxiaj radikoj.
17:10 Kaj jen, kvankam gxi estas plantita, cxu gxi havos sukceson? cxu gxi ne tute forvelkos, kiam la orienta vento gxin tusxos? gxi forvelkos sur la bedoj, kie gxi kreskis.
17:11 Kaj aperis al mi vorto de la Eternulo, dirante:
17:12 Diru do al la domo malobeema:CXu vi ne scias, kion tio signifas?  Diru:Jen venis la regxo de Babel en Jerusalemon, kaj prenis gxian regxon kaj gxiajn eminentulojn kaj venigis ilin al si en Babelon;
17:13 kaj li prenis iun el la regxa idaro kaj faris kun li interligon kaj prenis de li jxuron, kaj la potenculojn de la lando li forprenis,
17:14 por ke la regno estu humila kaj ne altigu sin, kaj por ke gxi konservu lian interligon kaj povu sin teni.
17:15 Sed tiu defalis de li, kaj sendis siajn senditojn en Egiptujon, por ke oni donu al li cxevalojn kaj multe da homoj. CXu li povas havi sukceson? cxu povas savigxi tiu, kiu tiel agas? cxu li savigxos, se li rompis la interligon?
17:16 Kiel Mi vivas, diras la Sinjoro, la Eternulo, sur la loko de tiu regxo,  kiu faris lin regxo kaj antaux kiu li malsxatis sian jxuron kaj rompis lian interligon, cxe li, en Babel, li mortos.
17:17 Kaj Faraono kun granda forto kaj multenombra anaro ne helpos al li en la milito, kiam estos sursxutitaj remparoj kaj estos konstruitaj bastionoj,  por ekstermi multe da homoj.
17:18 Kaj cxar li malsxatis la jxuron kaj rompis la interligon, cxar li donis sian manon kaj tamen faris cxion cxi tion, tial li ne savigxos.
17:19 Tial tiele diras la Sinjoro, la Eternulo:Kiel Mi vivas, Mian jxuron,  kiun li malsxatis, kaj Mian interligon, kiun li rompis, Mi metos sur lian kapon.
17:20 Mi jxetos sur lin Mian reton, kaj li kaptigxos en Mian kaptilon; kaj Mi forkondukos lin en Babelon, kaj tie Mi faros sur li jugxon pro la krimo, kiun li faris kontraux Mi.
17:21 Kaj cxiuj liaj forkurintoj el cxiuj liaj tacxmentoj falos de glavo, kaj la restintoj estos dispelitaj al cxiuj ventoj; kaj vi ekscios, ke Mi, la Eternulo, tion diris.
17:22 Tiele diras la Sinjoro, la Eternulo:Mi mem prenos brancxon de alta cedro kaj metos gxin; el la supraj junaj brancxetoj Mi desxiros la plej delikatan, kaj Mi plantos gxin sur monto alta kaj eminenta.
17:23 Sur la alta monto de Izrael Mi gxin plantos, kaj gxi elkreskigos brancxojn kaj donos fruktojn kaj farigxos belega cedro; kaj logxos sub gxi cxiaspecaj birdoj, cxiaspecaj flugiluloj nestos en la ombro de gxiaj brancxoj.
17:24 Kaj ekscios cxiuj arboj de la kampo, ke Mi, la Eternulo, malaltigas arbon altan kaj altigas arbon malaltan, ke Mi velkigas arbon sukoplenan kaj verdigas arbon velkintan; Mi, la Eternulo, tion diris, kaj Mi tion plenumos.
18:1 Kaj aperis al mi vorto de la Eternulo, dirante:
18:2 Kial vi uzas cxe vi en la lando de Izrael cxi tiun proverbon kaj diras:La patroj mangxis nematurajn vinberojn, kaj la dentoj de la filoj agacigxis?
18:3 Kiel Mi vivas, diras la Sinjoro, la Eternulo, neniu plu uzos cxe vi tiun proverbon en Izrael.
18:4 Jen cxiuj animoj apartenas al Mi:kiel la animo de la patro, tiel ankaux la animo de la filo apartenas al Mi; tiu animo, kiu pekas, gxi mortos.
18:5 Sed se iu estas virta kaj agas lauxlegxe kaj juste;
18:6 ne mangxas sur la montoj kaj ne levas siajn okulojn al la idoloj de la domo de Izrael, ne malpurigas la edzinon de sia proksimulo kaj ne alproksimigxas al virino en la tempo de sxia monatajxo;
18:7 neniun perfortas, redonas al la sxuldanto lian garantiajxon, ne faras rabon, donas sian panon al malsatulo kaj nudulon kovras per vesto;
18:8 ne donas kontraux procentegoj kaj ne prenas troprofiton, detenas sian manon de maljustajxo, faras inter homo kaj homo jugxon justan;
18:9 sekvas Miajn legxojn kaj observas Miajn ordonojn, por plenumi ilin gxuste:tiu estas virtulo, kaj li certe vivos, diras la Sinjoro, la Eternulo.
18:10 Sed se li naskigis filon, kiu estas rabisto, versxas sangon, aux faras ion similan;
18:11 kaj cxion diritan li mem ne faras, sed li mangxas sur la montoj,  malpurigas la edzinon de sia proksimulo;
18:12 perfortas malricxulon kaj senhavulon, faras rabadon, ne redonas garantiajxon, levas siajn okulojn al idoloj, faras abomenindajxon;
18:13 donas kontraux procentegoj, prenas troprofiton:cxu tia povas vivi? li ne devas vivi:cxar li faras cxiujn tiujn abomenindajxojn, li devas morti; lia sango estu sur li.
18:14 Sed jen li naskigis filon, kiu vidas cxiujn pekojn de sia patro, kiujn cxi tiu faras, kaj li timas, kaj ne faras ion similan:
18:15 sur la montoj li ne mangxas, siajn okulojn li ne levas al la idoloj de la domo de Izrael, la edzinon de sia proksimulo li ne malpurigas;
18:16 li neniun perfortas, garantiajxon ne prenas, rabadon ne faras, sian panon li donas al malsatulo kaj nudulon li kovras per vesto;
18:17 de premado de malricxulo detenas sian manon, procentegon kaj troprofiton ne prenas, plenumas Miajn ordonojn kaj sekvas Miajn legxojn:li ne mortos pro la pekoj de sia patro, sed li nepre vivos.
18:18 Kaj lia patro, cxar li faris kruelajxojn, prirabis fraton, kaj faris inter sia popolo tion, kio estas nebona:li mortos pro siaj malbonagoj.
18:19 Vi diros:Kial filo ne estas punata pro la malbonagoj de la patro? La filo agis gxuste kaj juste, observis cxiujn Miajn legxojn kaj plenumis ilin;  tial li nepre vivos.
18:20 Tiu animo, kiu pekas, gxi mortos; filo ne suferos pro la malbonagoj de la patro, kaj patro ne suferos pro la malbonagoj de la filo; la virteco de virtulo estos sur li, kaj la malpieco de malpiulo estos sur li.
18:21 Sed se malpiulo deturnas sin de cxiuj siaj pekoj, kiujn li faris, kaj li observos cxiujn Miajn legxojn kaj agados gxuste kaj juste, tiam li vivos,  li ne mortos.
18:22 CXiuj liaj malbonagoj, kiujn li faris, ne estos rememorataj; pro siaj bonaj agoj, kiujn li faris, li vivos.
18:23 CXu Mi deziras la morton de malpiulo? diras la Sinjoro, la Eternulo;  kiam li deturnos sin de sia konduto, li ja vivos.
18:24 Kaj se virtulo deturnos sin de sia virteco kaj faros malbonagojn, agos simile al cxiuj abomenindajxoj, kiujn faras malpiulo:cxu li tiam povas vivi?  CXiuj bonaj agoj, kiujn li faris, ne estos rememorataj; pro siaj krimoj,  kiujn li faris, kaj pro siaj pekoj, kiujn li faris, pro ili li mortos.
18:25 Vi diros:Ne gxusta estas la maniero de agado de la Sinjoro. Auxskultu do, ho domo de Izrael:CXu Mia maniero de agado estas ne gxusta? Ne, via konduto estas ne gxusta.
18:26 Kiam virtulo deturnas sin de sia virteco kaj faras malbonagojn kaj mortas pro tio, tiam li mortas pro siaj malbonagoj, kiujn li faris.
18:27 Kaj kiam malpiulo deturnas sin de siaj malbonagoj, kiujn li faris, kaj li agas gxuste kaj juste, tiam li donas vivon al sia animo.
18:28 CXar li rigardis, kaj retiris sin de cxiuj siaj malbonagoj, kiujn li faris, tial li nepre vivos, li ne mortos.
18:29 La domo de Izrael diros:Ne gxusta estas la agadmaniero de la Sinjoro.  CXu Mia agadmaniero estas ne gxusta, ho domo de Izrael? Ne, via agadmaniero estas ne gxusta.
18:30 Tial Mi jugxos vin, ho domo de Izrael, cxiun laux lia konduto, diras la Sinjoro, la Eternulo. Pentu kaj retiru vin de cxiuj viaj krimoj, por ke la malbonagoj ne estu por vi falilo.
18:31 Forjxetu de vi cxiujn viajn krimojn, per kiuj vi pekis, kaj faru al vi novan koron kaj novan spiriton. Kial vi mortu, ho domo de Izrael?
18:32 CXar Mi ne deziras la morton de mortanto, diras la Sinjoro, la Eternulo; konvertu vin kaj vivu.
19:1 Kaj vi eksonigu funebran kanton pri la princoj de Izrael;
19:2 kaj diru:Kial via patrino kiel leonino kusxis inter leonoj, inter leonidoj edukis siajn idojn?
19:3 SXi edukis unu el siaj idoj, gxi farigxis leonido, kaj gxi lernis dissxiri kaptajxon, gxi mangxis homojn.
19:4 Kaj auxdis pri gxi popoloj; gxi estas kaptita en ilian kavon, kaj ili forkondukis gxin en cxenoj en la landon Egiptan.
19:5 Kiam sxi vidis, ke sxia espero malaperis, sxi prenis alian el siaj idoj kaj faris gxin leonido.
19:6 Irante meze de leonoj, gxi farigxis leonido, lernis dissxiri kaptajxon,  mangxis homojn.
19:7 GXi difektis iliajn logxejojn, dezertigis iliajn urbojn; kaj la lando,  kun cxio, kio estis en gxi, eksentis teruron antaux la vocxo de gxia blekegado.
19:8 Tiam kolektigxis kontraux gxi la popoloj el la cxirkauxaj landoj kaj jxetis sur gxin sian reton, kaj gxi kaptigxis en ilian kavon.
19:9 Kaj oni metis gxin en cxenoj en kagxegon kaj forportis gxin al la regxo de Babel; kaj oni metis gxin en fortikigitan lokon, por ke oni ne plu auxdu gxian vocxon sur la montoj de Izrael.
19:10 Via patrino estis, simile al vi, kiel vinberkreskajxo, plantita apud akvo, fruktoricxa kaj brancxoricxa pro la abundo de akvo.
19:11 Kaj elkreskis al gxi brancxoj tiel fortikaj, ke ili tauxgis kiel sceptroj de regantoj, kaj alte levigxis gxia trunko inter la brancxaro; kaj gxi estis bone videbla pro sia alteco kaj pro la multo de siaj brancxoj.
19:12 Sed en kolero oni gxin elsxiris kaj jxetis sur la teron, kaj la orienta vento elsekigis gxiajn fruktojn; derompigxis kaj velksekigxis la fortikaj brancxoj, fajro ilin konsumis.
19:13 Kaj nun gxi estas transplantita en la dezerton, en landon sekan kaj senakvan.
19:14 Kaj eliris fajro el unu el gxiaj brancxoj kaj forkonsumis gxiajn fruktojn; kaj jam ne restis sur gxi fortika brancxo por sceptro de regado.  Funebra kanto tio estas, kaj gxi restos funebra kanto.
20:1 En la sepa jaro, en la deka tago de la kvina monato, venis kelkaj el la plejagxuloj de Izrael, por demandi la Eternulon, kaj ili sidigxis antaux mi.
20:2 Kaj aperis al mi vorto de la Eternulo, dirante:
20:3 Ho filo de homo, parolu al la plejagxuloj de Izrael, kaj diru al ili:Tiele diras la Sinjoro, la Eternulo:CXu por demandi Min vi venis? kiel Mi vivas, Mi ne respondos al via demando, diras la Sinjoro, la Eternulo.
20:4 Se vi volas jugxi ilin, se vi volas jugxi, ho filo de homo, tiam montru al ili la abomenindajxojn de iliaj patroj,
20:5 kaj diru al ili:Tiele diras la Sinjoro, la Eternulo:En la tago, kiam Mi elektis Izraelon kaj levis Mian manon al la idaro de la domo de Jakob, kiam Mi konigis Min al ili en la lando Egipta, kaj, levante al ili Mian manon,  diris:Mi estas la Eternulo, via Dio-
20:6 en tiu tago Mi per levo de la mano promesis al ili, ke Mi elkondukos ilin el la lando Egipta en landon, kiun Mi elektis por ili, kie fluas lakto kaj mielo, kaj kiu estas la plej bela el cxiuj landoj.
20:7 Kaj Mi diris al ili:CXiu el vi forjxetu la fiajxojn, kiuj estas antaux liaj okuloj, kaj ne malpurigu vin per la idoloj de Egiptujo:Mi, la Eternulo,  estas via Dio.
20:8 Sed ili malobeis Min kaj ne volis auxskulti Min, kaj neniu el ili forjxetis la fiajxojn, kiuj estis antaux liaj okuloj, kaj la idolojn de Egiptujo ili ne forlasis. Kaj Mi intencis elversxi sur ilin Mian koleron,  kontentigi sur ili Mian indignon meze de la lando Egipta.
20:9 Tamen pro Mia nomo, por ke gxi ne malsanktigxu antaux la okuloj de la nacioj, inter kiuj ili estis kaj antaux kies okuloj Mi konigis Min al ili, Mi agis tiel, ke Mi elkondukis ilin el la lando Egipta.
20:10 Kaj Mi elkondukis ilin el la lando Egipta kaj venigis ilin en la dezerton.
20:11 Kaj Mi donis al ili Miajn legxojn, kaj Mi konigis al ili Miajn decidojn, per kies plenumado homo vivas.
20:12 Ankaux Miajn sabatojn Mi donis al ili, por ke ili estu signo inter Mi kaj ili, por ke ili sciu, ke Mi, la Eternulo, ilin sanktigas.
20:13 Sed la domo de Izrael ribelis kontraux Mi en la dezerto:ili ne sekvis Miajn legxojn, kaj ili malsxatis Miajn decidojn, per kies plenumado homo vivas, kaj Miajn sabatojn ili tre malsanktigis. Kaj Mi intencis elversxi sur ilin Mian koleron en la dezerto, por ekstermi ilin.
20:14 Tamen Mi agis pro Mia nomo, por ke gxi ne malsanktigxu antaux la okuloj de la nacioj, antaux kies okuloj Mi elkondukis ilin.
20:15 Mi levis kontraux ilin Mian manon en la dezerto, por ne venigi ilin en la landon, kiun Mi destinis, en kiu fluas lakto kaj mielo kaj kiu estas la plej bela el cxiuj landoj;
20:16 pro tio, ke ili malsxatis Miajn decidojn, ne sekvis Miajn legxojn, kaj malsanktigis Miajn sabatojn; cxar ilia koro sekvis iliajn idolojn.
20:17 Tamen Mia okulo indulgis ilin, por ne pereigi ilin, kaj Mi ne faris al ili finon en la dezerto.
20:18 Kaj Mi diris al iliaj infanoj en la dezerto:Ne sekvu la legxojn de viaj patroj, ne observu iliajn morojn, kaj ne malpurigu vin per iliaj idoloj.
20:19 Mi, la Eternulo, estas via Dio; Miajn legxojn sekvu, kaj Miajn decidojn observu, kaj plenumu ilin;
20:20 kaj tenu sankte Miajn sabatojn, por ke ili estu signo inter Mi kaj vi,  por ke vi sciu, ke Mi, la Eternulo, estas via Dio.
20:21 Sed la infanoj malobeis Min:Miajn legxojn ili ne sekvis, ili ne observis kaj ne plenumis Miajn decidojn, per kies plenumado homo vivas,  malsanktigis Miajn sabatojn. Kaj Mi intencis elversxi Mian koleron sur ilin,  kontentigi Mian indignon sur ili en la dezerto.
20:22 Tamen Mi retiris Mian manon kaj agis pro Mia nomo, por ke gxi ne malsanktigxu antaux la okuloj de la nacioj, antaux kies okuloj Mi elkondukis ilin.
20:23 Sed, levinte Mian manon, Mi diris al ili en la dezerto, ke Mi disjxetos ilin inter la naciojn kaj dispelos ilin en diversajn landojn
20:24 pro tio, ke ili ne plenumis Miajn decidojn, malsxatis Miajn legxojn,  malsanktigis Miajn sabatojn, kaj direktis siajn okulojn al la idoloj de siaj patroj.
20:25 Tial Mi donis al ili instituciojn nebonajn, kaj arangxojn, per kiuj ili ne povas vivi;
20:26 kaj Mi permesis al ili malpurigi sin per siaj oferoj, trairigante tra fajro cxiun unuenaskiton, por ke Mi ruinigu ilin, por ke ili eksciu, ke Mi estas la Eternulo.
20:27 Tial parolu al la domo de Izrael, ho filo de homo, kaj diru al ili, ke tiele diras la Sinjoro, la Eternulo:Ankoraux plue viaj patroj malhonoris Min per la pekoj, kiujn ili faris kontraux Mi:
20:28 Mi venigis ilin en la landon, pri kiu Mi per levo de mano promesis, ke Mi donos gxin al ili; sed cxie, kie ili vidis ian altan monteton aux ian brancxoricxan arbon, ili bucxis tie siajn oferojn kaj alportis tien siajn kolerigantajn donojn, metis tien siajn agrablajn odorajxojn kaj versxis tie siajn versxoferojn.
20:29 Kaj Mi diris al ili:Kio estas tiu altajxo, sur kiun vi iras? Kaj oni donis al tiu loko la nomon Altajxo gxis la nuna tago.
20:30 Tial diru al la domo de Izrael:Tiele diras la Sinjoro, la Eternulo:Vi malpurigas vin konforme al la konduto de viaj patroj, kaj vi malcxaste sekvas iliajn abomenindajxojn;
20:31 alportante viajn donacojn, trairigante viajn infanojn tra fajro, vi malpurigas vin per cxiuj viaj idoloj gxis la nuna tempo; cxu do Mi povas respondi al viaj demandoj, ho domo de Izrael? Kiel Mi vivas, diras la Sinjoro, la Eternulo, Mi ne respondos al viaj demandoj.
20:32 Kaj kio venas en vian kapon, kiam vi diras:Ni estu kiel la nacioj, kiel la gentoj de la landoj, servante al ligno kaj al sxtonoj-tio ne efektivigxos.
20:33 Kiel Mi vivas, diras la Sinjoro, la Eternulo, per forta mano, per etendita brako, kaj per elversxado de kolero Mi regxos super vi;
20:34 kaj per forta mano, per etendita brako, kaj per elversxado de kolero,  Mi elkondukos vin el inter la popoloj, kaj kolektos vin el la landoj, kien vi estas disjxetitaj;
20:35 kaj Mi venigos vin en la dezerton de la popoloj, kaj tie Mi procesos kun vi vizagxon kontraux vizagxo.
20:36 Kiel Mi procesis kun viaj patroj en la dezerto de la lando Egipta, tiel Mi procesos kun vi, diras la Sinjoro, la Eternulo.
20:37 Kaj Mi pasigos vin sub vergo kaj venigos vin en la ligilojn de la interligo;
20:38 kaj Mi eligos el inter vi tiujn, kiuj ribelis kaj pekis kontraux Mi, el la lando de ilia logxado Mi elirigos ilin, sed en la landon de Izrael ili ne eniros. Kaj vi ekscios, ke Mi estas la Eternulo.
20:39 Kaj pri vi, ho domo de Izrael, tiele diras la Sinjoro, la Eternulo:CXiu el vi iru kaj servu al siaj idoloj, se vi ne auxskultas Min; sed Mian sanktan nomon ne plu malhonoru per viaj donoj kaj per viaj idoloj.
20:40 CXar sur Mia sankta monto, sur la alta monto de Izrael, diras la Sinjoro, la Eternulo, tie servos al Mi la tuta domo de Izrael, cxiuj, kiuj estos en la lando; tie Mi akceptos ilin favore, kaj tie Mi akceptos viajn oferdonojn kaj la unuaajxojn de viaj donoj, kun cxio, kion vi dedicxas al Mi.
20:41 Mi akceptos vin favore cxe la agrabla odorajxo, kiam Mi elkondukos vin el inter la popoloj, kaj kolektos vin el la landoj, kien vi estis disjxetitaj; kaj Mi sanktigxos per vi antaux la okuloj de la nacioj.
20:42 Kaj vi ekscios, ke Mi estas la Eternulo, kiam Mi venigos vin en la landon de Izrael, en la landon, pri kiu Mi levis Mian manon, ke Mi donos gxin al viaj patroj.
20:43 Kaj vi rememoros tie vian konduton kaj cxiujn viajn agojn, per kiuj vi malpurigis vin, kaj vi sentos abomenon antaux vi mem kontraux cxiuj malbonagoj, kiujn vi faris.
20:44 Kaj vi ekscios, ke Mi estas la Eternulo, kiam Mi agos kun vi pro Mia nomo, ne konforme al via malbona konduto kaj al viaj pereigaj agoj, ho domo de Izrael, diras la Sinjoro, la Eternulo.
20:45 Kaj aperis al mi vorto de la Eternulo, dirante:
20:46 Ho filo de homo, direktu vian vizagxon al la vojo suden, prediku al la sudo, kaj profetu pri la arbaro de la suda kampo.
20:47 Kaj diru al la suda arbaro:Auxskultu la vorton de la Eternulo! Tiele diras la Sinjoro, la Eternulo:Jen Mi ekbruligos en vi fajron, kaj gxi formangxegos en vi cxiun arbon verdan kaj cxiun arbon velksekigxintan; ne estingigxos la flamanta fajro, kaj forbrulos cxio, kio trovigxas de la sudo gxis la nordo.
20:48 Kaj cxiu karno vidos, ke Mi, la Eternulo, tion ekbruligis tiel, ke oni ne povas estingi.
20:49 Kaj mi diris:Ho Sinjoro, ho Eternulo! ili diras pri mi:Li parolas ja nur parabolojn.
21:1 Kaj aperis al mi vorto de la Eternulo, dirante:
21:2 Ho filo de homo, turnu vian vizagxon al Jerusalem, prediku pri la sanktajxoj, kaj profetu pri la lando de Izrael.
21:3 Kaj diru al la lando de Izrael:Tiele diras la Eternulo:Jen Mi iras kontraux vin, Mi eltiros Mian glavon el gxia ingo, kaj Mi ekstermos inter vi virtulojn kaj malpiulojn.
21:4 CXar Mi ekstermos inter vi virtulojn kaj malpiulojn, tial Mia glavo eliros el sia ingo kontraux cxiun karnon de la sudo gxia la nordo.
21:5 Kaj cxiu karno ekscios, ke Mi, la Eternulo, eltiris Mian glavon el gxia ingo, kaj gxi ne plu revenos tien.
21:6 Kaj vi, ho filo de homo, gxemu, kun doloro de la lumboj, kaj maldolcxe gxemu antaux iliaj okuloj.
21:7 Kaj kiam ili demandos vin, pro kio vi gxemas, respondu:Pro la sciigo,  kiu venis, kaj de kiu cxiu koro disfandigxos, cxiuj manoj senfortigxos, cxiu spirito senkuragxigxos, kaj cxiuj genuoj farigxos kiel akvo; jen tio venas kaj plenumigxos, diras la Sinjoro, la Eternulo.
21:8 Kaj aperis al mi vorto de la Eternulo, dirante:
21:9 Ho filo de homo, profetu, kaj diru:Tiele diras la Eternulo:Proklamu:Glavo, glavo estas akrigita kaj purigita;
21:10 gxi estas akrigita, por bucxi; gxi estas purigita, por brili. CXu oni povas gxoji, kiam la sceptron de Mia filo malsxatas cxia ligno?
21:11 Li donis gxin, por purigi, por ke oni povu preni gxin en la manon; la glavo estas akrigita kaj purigita, por doni gxin en la manon de mortiganto.
21:12 Kriu kaj ploru, ho filo de homo, cxar gxi iras kontraux Mian popolon,  kontraux cxiujn eminentulojn de Izrael, kiuj estas kolektitaj kune kun Mia popolo sub la glavon. Pro tio batu viajn lumbojn.
21:13 CXar estis farita provo, sed kion gxi helpis? ecx malsxatata la sceptro ne povas ekzisti, diras la Sinjoro, la Eternulo.
21:14 Kaj vi, ho filo de homo, profetu, kaj interfrapu la manojn; cxar la glavo duobligxos, ecx triobligxos; gxi estas glavo por mortigado, glavo de granda mortigado gxi estas, kiu penetros al ili en la cxambrojn.
21:15 Mi sendos glavon teruran, por ke la koroj ektremu, kaj por ke multaj falu cxe cxiuj iliaj pordegoj. Ha, kiel gxi brilas, kiel akrigita gxi estas por la bucxado!
21:16 Kolektigxu dekstren, metu vin maldekstren, kien ajn via vizagxo sin tiras.
21:17 Mi plauxdos per Miaj manoj, kaj Mi kontentigos Mian indignon; Mi, la Eternulo, tion diris.
21:18 Kaj aperis al mi vorto de la Eternulo, dirante:
21:19 Vi, ho filo de homo, marku al vi du vojojn, per kiuj venos la glavo de la regxo de Babel; ambaux devas eliri el unu lando; elektu lokon sur la cxefa vojo, elektu urbon.
21:20 Marku vojon, per kiu devas veni glavo en Raban de la Amonidoj, kaj en Judujon, en la fortikigitan Jerusalemon.
21:21 CXar la regxo de Babel haltis cxe la disvojigxo, cxe la komenco de du vojoj; por ricevi antauxdirojn, li jxetas sagojn, demandas la domajn diojn,  esploras hepaton.
21:22 Sur la dekstra flanko la sortodemandado montras Jerusalemon, por starigi muregrompilojn, malfermi la busxon por mortigado, sonigi militajn trumpetojn, direkti muregrompilojn kontraux la pordegojn, sxuti remparon,  konstrui bastionon.
21:23 Sed tio aperas al ili kiel antauxdiro malvera, ili faras jxurojn, kaj li rememorigas la krimojn, por ke ili estu kaptitaj.
21:24 Tial tiele diras la Sinjoro, la Eternulo:Pro tio, ke vi rememoras viajn krimojn, elmontras viajn kulpojn en cxiuj viaj agoj-pro tio, ke vi rememoras, vi estos kaptitaj per mano.
21:25 Kaj vi, ho senhonora kaj malpia estro de Izrael, kies tago alvenis nun,  kiam devas cxesigxi liaj krimoj-
21:26 tiele diras la Sinjoro, la Eternulo:Deprenu la cidaron kaj demetu la kronon; ne plue estos tiel; kiu estis humila, tiu altigxos, kaj kiu estis fiera, tiu malaltigxos.
21:27 Mi forigos, forigos, forigos gxin; kaj gxi ne ekzistos, gxis venos tiu,  kiu havas rajton je gxi, kaj al li Mi gxin donos.
21:28 Kaj vi, ho filo de homo, profetu, kaj diru:Tiele diras la Sinjoro, la Eternulo, pri la Amonidoj kaj pri ilia hontindeco, kaj diru:Glavo, glavo estas nudigita por bucxado, akrigita por ekstermado, ke gxi brilu;
21:29 pro tio, ke oni prezentas al vi malverajn viziojn, ke oni antauxdiras al vi mensogajxon, por meti vin sur la kolojn de mortigotaj malpiuloj, kies tago alvenis nun, kiam devas cxesigxi iliaj krimoj.
21:30 Remetu gxin en gxian ingon. Sur la loko, kie vi estas kreita, en la lando de via naskigxo, Mi jugxos vin.
21:31 Kaj Mi elversxos sur vin Mian indignon, Mi blovos sur vin la fajron de Mia kolero, kaj Mi transdonos vin en la manojn de homoj furiozaj, lertaj ekstermistoj.
21:32 Vi farigxos mangxajxo por la fajro; via sango elversxigxos en la lando;  oni ne rememoros vin; cxar Mi, la Eternulo, tion diris.
22:1 Kaj aperis al mi vorto de la Eternulo, dirante:
22:2 CXu vi, ho filo de homo, volas jugxi la urbon de sango kaj montri al gxi cxiujn gxiajn abomenindajxojn?
22:3 Diru, ke tiele diras la Sinjoro, la Eternulo:Ho urbo, kiu elversxas sangon en sia mezo, por ke venu gxia tempo, kaj kiu faras al si idolojn, por malpurigxi!
22:4 Per la sango, kiun vi elversxis, vi kulpigxis, kaj per viaj idoloj,  kiujn vi faris, vi malpurigxis; vi alproksimigis vian tempon kaj alvenigis vian jaron. Pro tio Mi faros vin hontindajxo inter la nacioj kaj mokatajxo por cxiuj landoj.
22:5 Tiuj, kiuj estas proksimaj, kaj tiuj, kiuj estas malproksimaj de vi,  mokos vin, kiu havos malpuran nomon kaj grandan maltrankvilecon.
22:6 Jen la estroj de Izrael, cxiu el ili laux sia potenco, estis cxe vi, por versxi sangon.
22:7 Patron kaj patrinon oni malsxatis cxe vi, fremdulon oni premis inter vi,  al orfo kaj vidvino oni faris maljustajxon cxe vi.
22:8 Miajn sanktajxojn vi malestimis, kaj Miajn sabatojn vi malsanktigis.
22:9 Kalumniantoj estis cxe vi, por versxi sangon; sur la montoj oni mangxis cxe vi, malcxastajxojn oni faris meze de vi.
22:10 Nudajxon de patro oni malkovris cxe vi, perfortis virinon dum sxia monatajxo.
22:11 Oni faris abomenindajxon kun la edzino de sia proksimulo, oni malpurigis sian bofilinon per malcxastajxo, oni perfortis cxe vi sian fratinon, filinon de sia patro.
22:12 Subacxeton oni prenis cxe vi, por versxi sangon, procentegon kaj troprofiton vi prenis, pro avideco vi premis viajn proksimulojn, kaj Min vi forgesis, diras la Sinjoro, la Eternulo.
22:13 Kaj jen Mi interfrapis Miajn manojn pro via profitemeco, kiun vi montris, kaj pro la versxado de sango, kiu estis meze de vi.
22:14 CXu via koro rezistos, kaj cxu viaj manoj konservos sian forton, en la tempo, kiam Mi komencos Mian faradon kontraux vi? Mi, la Eternulo, tion diris, kaj Mi faros.
22:15 Kaj Mi disjxetos vin inter la naciojn, kaj Mi dispelos vin en diversajn landojn, kaj Mi tute deprenos de vi vian malpurecon.
22:16 Kaj vi humiligos vin antaux la okuloj de la nacioj; kaj vi ekscios, ke Mi estas la Eternulo.
22:17 Kaj aperis al mi vorto de la Eternulo, dirante:
22:18 Ho filo de homo! la domo de Izrael farigxis por Mi kiel skorio:ili cxiuj, kupro, stano, fero, kaj plumbo, interne de la forno farigxis skorio de argxento.
22:19 Tial tiele diras la Sinjoro, la Eternulo:CXar vi cxiuj farigxis skorio,  tial jen Mi kolektos vin en Jerusalemon.
22:20 Kiel oni kolektas argxenton, kupron, feron, plumbon, kaj stanon en forno, por blovi sur ilin fajron kaj fandi ilin, tiel Mi kolektos en Mia kolero kaj en Mia indigno, kusxigos, kaj fandos vin.
22:21 Mi kunigos vin kaj blovos sur vin la fajron de Mia kolero, kaj vi fandigxos en gxi.
22:22 Kiel fandigxas argxento en la forno, tiel vi fandigxos en gxi; kaj vi ekscios, ke Mi, la Eternulo, elversxis sur vin Mian koleron.
22:23 Kaj aperis al mi vorto de la Eternulo, dirante:
22:24 Ho filo de homo, diru al gxi:Vi estas lando ne purigata, ne pripluvata en la tago de kolero.
22:25 La amasigxintaj profetoj en gxi estas kiel blekeganta leono, kiu dissxiras kaptitajxon; ili mangxas animojn, forprenas valorajxojn kaj multekostajxojn, multigas en gxi la nombron de gxiaj vidvinoj.
22:26 GXiaj pastroj kripligas Mian instruon kaj malsanktigas Miajn sanktajxojn; ili ne distingas inter sanktajxo kaj nesanktajxo, ne montras la diferencon inter malpurajxo kaj purajxo; kaj de Miaj sabatoj ili forturnis siajn okulojn, kaj Mi estas malsanktigata inter ili.
22:27 GXiaj potenculoj en gxi estas kiel lupoj, kiuj dissxiras kaptitajxon,  versxas sangon, pereigas animojn, por akiri profiton.
22:28 GXiaj profetoj sxmiras ilin per maltauxga mortero, predikas malverajn viziojn, faras al ili mensogajn antauxdirojn, dirante, ke tiele diris la Sinjoro, la Eternulo, kvankam la Eternulo ne parolis.
22:29 La popolo de la lando faras perfortajxojn, sencxese rabas, premas malricxulon kaj senhavulon, perfortas la fremdulon sen ia justeco.
22:30 Mi sercxis inter ili homon, kiu arangxus barilon kaj starigxus antaux Mi cxe la brecxo, por defendi la landon, ke Mi ne pereigu gxin; sed Mi ne trovis.
22:31 Kaj Mi elversxos sur ilin Mian koleron, Mi ekstermos ilin per la fajro de Mia indigno; ilian konduton Mi metos sur ilian kapon, diras la Sinjoro, la Eternulo.
23:1 Kaj aperis al mi vorto de la Eternulo, dirante:
23:2 Ho filo de homo! estis du virinoj, filinoj de unu patrino.
23:3 Kaj ili malcxastis en Egiptujo, en sia juneco ili malcxastis; tie premigxis ilia brusto, kaj tie palpigxis iliaj virgaj mamoj.
23:4 Iliaj nomoj estas:la nomo de la pli agxa, Ohola; kaj la nomo de sxia fratino, Oholiba. Ili farigxis Miaj edzinoj, kaj ili naskis filojn kaj filinojn. Ohola estas Samario, kaj Oholiba estas Jerusalem.
23:5 Ohola, estante jam Mia, malcxastis, kaj volupte amis siajn amistojn,  siajn najbarojn, la Asirianojn,
23:6 kiuj portas vestojn purpurajn, la estrojn kaj urboregantojn, kiuj cxiuj estas cxarmaj junuloj, lertaj rajdistoj.
23:7 Kaj sxi malcxastis kun ili, kun cxiuj plej cxarmaj filoj de Asirio; kaj sxi malpurigis sin per cxiuj idoloj de tiuj, kiujn sxi volupte amis.
23:8 Kaj sxi ne forlasis ankaux sian malcxastadon kun la Egiptoj, kiuj kusxadis kun sxi dum sxia juneco, palpadis sxiajn virgajn mamojn, kaj versxadis sur sxin sian malcxastajxon.
23:9 Tial Mi transdonis sxin en la manojn de sxiaj amistoj, en la manojn de la filoj de Asirio, al kiuj sxi havis voluptan pasion.
23:10 Ili malkovris sxian nudajxon, prenis sxiajn filojn kaj sxiajn filinojn,  kaj sxin mem ili mortigis per glavo. Kaj sxi ricevis malhonoran nomon inter la virinoj, kiam pri sxi estis farita jugxo.
23:11 Tion vidis sxia fratino Oholiba, kaj en siaj voluptajxoj sxi agis ankoraux pli malbone ol sxi, kaj sxia malcxastado estis ankoraux pli granda,  ol la malcxastado de sxia fratino.
23:12 SXi amis volupte la filojn de Asirio, estrojn kaj urboregantojn, siajn najbarojn, kiuj portis belajn vestojn, estis lertaj rajdistoj, kaj cxiuj estis cxarmaj junuloj.
23:13 Mi vidis, ke sxi malpurigxis, kaj ke ambaux havas la saman konduton.
23:14 Sed cxi tiu malcxastis ankoraux pli. Kiam sxi vidis pentritajn virojn sur la muro, bildojn de HXaldeoj, kolore pentritajn,
23:15 kun zonoj cxirkaux siaj lumboj, kun longaj kapkovroj sur siaj kapoj,  aspektantajn kiel herooj, prezentantajn la bildon de Babelanoj el HXaldeujo,  ilia naskigxlando,
23:16 tiam sxi volupte ekamis ilin, kiam sxi vidis ilian bildon, kaj sxi sendis al ili senditojn en HXaldeujon.
23:17 Kaj la Babelanoj venis al sxi, por ame kusxi kun sxi, kaj ili malpurigis sxin per sia malcxastajxo, kaj sxi malpurigxis per ili; kaj poste sxia animo trosatigxis de ili.
23:18 Kaj kiam sxia malcxastado kaj sxia hontindeco farigxis tro malkasxa,  tiam Mia animo tedigxis de sxi, kiel Mia animo tedigxis de sxia fratino.
23:19 Sed sxi malcxastadis cxiam pli, rememorante la tagojn de sia juneco,  kiam sxi malcxastadis en la lando Egipta.
23:20 Kaj sxi volupte ekamis pli ol iliaj kromvirinoj ilin, kies karno estas kiel karno de azenoj kaj kies elfluo estas kiel elfluo de cxevaloj.
23:21 Kaj vi ripetis la malcxastadon de via juneco, kiam la Egiptoj palpadis vian bruston pro viaj junaj mamoj.
23:22 Tial, ho Oholiba, tiele diras la Sinjoro, la Eternulo:Jen Mi instigos kontraux vin viajn amistojn, de kiuj via animo tedigxis, kaj Mi venigos ilin sur vin de cxirkauxe:
23:23 la Babelanojn, kaj cxiujn HXaldeojn el Pekod, el SXoa, kaj el Koa, kune kun cxiuj filoj de Asirio, la cxarmajn junulojn, la estrojn kaj urboregantojn, la potenculojn kaj eminentulojn, cxiujn lertajn rajdistojn.
23:24 Kaj ili venos kontraux vin kun hakiloj, sur cxevaloj kaj sur cxaroj,  kaj kun granda amaso da popolo; ili cxirkauxos vin de cxiuj flankoj en kirasoj, kun sxildoj kaj kaskoj; kaj Mi transdonos vin al ilia jugxo, kaj ili jugxos vin laux sia maniero.
23:25 Kaj Mi direktos kontraux vin Mian indignon, kaj ili agos kun vi kolere,  ili detrancxos vian nazon kaj viajn orelojn, kaj via restajxo falos de glavo;  ili forprenos viajn filojn kaj viajn filinojn, kaj via restajxo estos ekstermita per fajro.
23:26 Ili deprenos de vi viajn vestojn kaj forprenos viajn ornamajxojn.
23:27 Kaj Mi faros finon al via malcxastado kaj al viaj malvirtoj el la lando Egipta, kaj vi ne plu levos al ili viajn okulojn, kaj Egiptujon vi ne plu rememoros.
23:28 CXar tiele diras la Sinjoro, la Eternulo:Jen Mi transdonos vin en la manojn de tiuj, kiujn vi ekmalamis, en la manojn de tiuj, de kiuj via animo tedigxis.
23:29 Kaj ili agos kun vi malame, kaj forprenos cxion, kion vi laborakiris,  kaj ili lasos vin nuda kaj senkovra; kaj malkasxigxos la nudeco de via malcxastado, kaj viaj malvirtoj kaj viaj malcxastajxoj.
23:30 Tio estos farita al vi pro tio, ke vi malcxastis laux la ekzemplo de la nacioj kaj malpurigis vin per iliaj idoloj.
23:31 Vi iris laux la vojo de via fratino, tial Mi donos sxian kalikon en vian manon.
23:32 Tiele diras la Sinjoro, la Eternulo:Vi trinkos la kalikon de via fratino, la profundan kaj largxan; vi estos mokata kaj insultata pli, ol oni povas elporti.
23:33 Vi farigxos plena de ebrieco kaj malgxojo, cxar kaliko de teruro kaj ruinigo estas la kaliko de via fratino Samario.
23:34 Kaj vi eltrinkos gxin gxisfunde, kaj vi cxirkauxlekos gxiajn rompopecetojn, kaj vi dissxiros vian bruston; cxar Mi tion parolis, diras la Sinjoro, la Eternulo.
23:35 Tial tiele diras la Sinjoro, la Eternulo:Pro tio, ke vi forgesis Min kaj forjxetis Min malantaux vian dorson, tial suferu nun pro viaj malvirtoj kaj pro viaj malcxastajxoj.
23:36 Kaj la Eternulo diris al mi:Ho filo de homo! cxu vi volas jugxi Oholan kaj Oholiban kaj montri al ili iliajn abomenindajxojn?
23:37 CXar ili adultis, kaj sango estas sur iliaj manoj; ili adultis kun siaj idoloj; kaj siajn infanojn, kiujn ili naskis al Mi, ili trairigis por ili tra fajro, kiel mangxajxon por ili.
23:38 Ankoraux cxi tion ili faris al Mi:ili malpurigis Mian sanktejon en tiu tempo, kaj malsanktigis Miajn sabatojn;
23:39 kaj, bucxinte siajn infanojn por siaj idoloj, ili en la sama tago venis en Mian sanktejon, por malsanktigi gxin; jen tiel ili agis en Mia domo.
23:40 Ili ankaux sendis, por inviti homojn el malproksime, al kiuj sendito estis sendita; kaj ili venis, tiuj, por kiuj vi vin lavis, kolerigis viajn okulojn, kaj ornamis vin per ornamajxoj,
23:41 kaj sidigxis sur luksa lito, antaux kiu estis arangxita tablo, kaj sur gxin vi metis Mian incenson kaj Mian oleon.
23:42 Kaj tie estis auxdata gxojkriado de homamaso, kaj al la granda amaso da homoj venis ankaux ebriuloj el la dezerto, kaj metis braceletojn sur iliajn manojn kaj belajn kronojn sur iliajn kapojn.
23:43 Mi diris pri la maljunigxinta en adultado:SXi alkutimigxis al la malcxastado kaj ne povas cxesi.
23:44 Oni venadis al sxi, kiel oni venas al malcxastistino; tiel oni venadis al Ohola kaj al Oholiba, la malcxastulinoj.
23:45 Sed la homoj virtaj jugxos ilin laux la jugxo kontraux adultulinoj kaj laux la jugxo kontraux sangoversxantinoj; cxar ili estas adultulinoj, kaj sango estas sur iliaj manoj.
23:46 CXar tiele diras la Sinjoro, la Eternulo:Venigu kontraux ilin homamason, kaj oni elmetu ilin al ruinigo kaj rabado.
23:47 Kaj la amaso mortigu ilin per sxtonoj kaj haku ilin per siaj glavoj;  iliajn filojn kaj iliajn filinojn oni mortigu, kaj iliajn domojn oni forbruligu per fajro.
23:48 Kaj Mi faros finon al la malcxastado en la lando, kaj tio estos averto por cxiuj virinoj, ke ili ne agu simile al via malcxastado.
23:49 Kaj oni metos vian malcxastadon sur vin, kaj vi portos sur vi la pekojn pri viaj idoloj; kaj vi ekscios, ke Mi estas la Sinjoro, la Eternulo.
24:1 Kaj aperis al mi vorto de la Eternulo en la nauxa jaro, en la deka monato, en la deka tago de la monato, dirante:
24:2 Ho filo de homo! enskribu al vi la nomon de cxi tiu tago, gxuste de cxi tiu tago; la regxo de Babel atingis Jerusalemon gxuste en cxi tiu tago.
24:3 Kaj prezentu parabolon al la domo malobeema, kaj diru al ili:Tiele diras la Sinjoro, la Eternulo:Starigu kaldronon, starigu, kaj versxu en gxin akvon.
24:4 Enkolektu en gxin gxiajn pecojn, cxiujn bonajn pecojn, la lumbojn kaj sxultrojn; per plej bonaj ostoj plenigu gxin.
24:5 Prenu plej bonan sxafajxon, metu suben vicon da ostoj; boligu bone, ke ankaux la ostoj kuirigxu en gxi.
24:6 Tial tiele diras la Sinjoro, la Eternulo:Ve al la sangavida urbo, al la kaldrono, kies sedimento restas en gxi kaj kies sedimento ne eliras el gxi!  pecon post peco eljxetu el gxi, ne elektu lote.
24:7 CXar gxia sango estas en gxi; sur nudan rokon gxi versxis gxin, ne versxis gxin sur la teron, kie polvo povus gxin kovri.
24:8 Por venigi sur gxin Mian koleron, por fari vengxon, Mi versxos gxian sangon sur nudan rokon, por ke gxi ne estu kovrita.
24:9 Tial tiele diras la Sinjoro, la Eternulo:Ve al la sangavida urbo! Mi ankaux arangxos grandan brulolignaron.
24:10 Multigu la lignon, ekbruligu la fajron, plenkuiru la viandon, bone spicu, ke ecx la ostoj brulu.
24:11 Kaj starigu la malplenan kaldronon sur gxiaj karboj, por ke gxi farigxu varmega, por ke gxia kupro brulrugxigxu kaj gxia malpurajxo en gxi fandigxu kaj gxia sedimento malaperu.
24:12 Sed obstina estas la sedimento, ne eliras el gxi; multe estas da sedimento, ecx en la fajro restas gxia sedimento.
24:13 En via malpurajxo estas malvirtajxo; kiel ajn Mi penis purigi vin, vi tamen ne purigxis de via malpurajxo; ankaux vi ne plu purigxos, gxis Mi kvietigos sur vi Mian koleron.
24:14 Mi, la Eternulo, parolis, kaj tio venos, kaj Mi tion plenumos; Mi ne prokrastos, ne indulgos, ne kompatos; laux via konduto kaj laux viaj agoj Mi jugxos vin, diras la Sinjoro, la Eternulo.
24:15 Kaj aperis al mi vorto de la Eternulo, dirante:
24:16 Ho filo de homo! jen per plago Mi forprenos de vi tion, kio estas plej kara por viaj okuloj; sed vi ne plendu, kaj ne ploru, kaj ne elfluigu larmojn.
24:17 GXemu mallauxte; funebran ceremonion ne faru, sed vian kapornamon metu sur vin, kaj viajn sxuojn metu sur viajn piedojn, ne kovru vian busxon, kaj ne mangxu panon de funebrantoj.
24:18 Mi parolis al la popolo matene, kaj vespere mortis mia edzino; kaj en la sekvanta tago mi agis tiel, kiel estis ordonite al mi.
24:19 Kaj la popolo diris al mi:CXu vi ne diros al ni, kion signifas por ni tio, kion vi faras?
24:20 Kaj mi diris al ili:Aperis al mi vorto de la Eternulo, dirante:
24:21 Diru al la domo de Izrael:Tiele diras la Sinjoro, la Eternulo:Jen Mi malsanktigos Mian sanktejon, la forton de via gloro, la gxuon de viaj okuloj,  kaj la cxarmajxon de via animo; kaj viaj filoj kaj viaj filinoj, kiujn vi forlasis, falos de glavo.
24:22 Kaj vi agos, kiel mi agis:vian busxon vi ne kovros, kaj panon de funebrantoj vi ne mangxos.
24:23 Kaj via kapornamo estos sur via kapo, kaj viaj sxuoj estos sur viaj piedoj; vi ne funebros kaj ne ploros, sed vi konsumigxados pro viaj malbonagoj kaj gxemados unu al alia.
24:24 Kaj Jehxezkel estos por vi antauxsigno:cxion, kion li faris, vi ankaux faros; kiam tio venos, vi ekscios, ke Mi estas la Sinjoro, la Eternulo.
24:25 Kaj koncerne vin, ho filo de homo:en la tago, kiam Mi forprenos de ili ilian forton, la gxojon de ilia beleco, la gxuon de iliaj okuloj, la cxarmajxon de ilia animo, iliajn filojn kaj iliajn filinojn-
24:26 en tiu tago venos al vi forsavigxinto, por transdoni sciigon al viaj oreloj;
24:27 en tiu tago malfermigxos via busxo antaux la forsavigxinto, kaj vi ekparolos, kaj vi ne plu silentos, kaj vi estos antauxsigno por ili; kaj ili ekscios, ke Mi estas la Eternulo.
25:1 Kaj aperis al mi vorto de la Eternulo, dirante:
25:2 Ho filo de homo, turnu vian vizagxon al la Amonidoj, kaj profetu pri ili;
25:3 kaj diru al la Amonidoj:Auxskultu la vorton de la Sinjoro, la Eternulo:Tiele diras la Sinjoro, la Eternulo:Pro tio, ke vi diras pri Mia sanktejo:Ha, ha! gxi estas malsanktigita; kaj pri la lando de Izrael:GXi estas dezertigita; kaj pri la domo de Jehuda:Ili estas forkondukitaj en kaptitecon-
25:4 pro tio jen Mi transdonos vin kiel posedajxon al la filoj de la oriento,  kaj ili starigos cxe vi siajn tendarojn kaj arangxos cxe vi siajn logxejojn;  ili mangxos viajn fruktojn, kaj ili trinkos vian lakton.
25:5 Kaj Mi faros el Raba stalon por kameloj, kaj el la lando de la Amonidoj ripozejon por sxafoj; kaj vi ekscios, ke Mi estas la Eternulo.
25:6 CXar tiele diras la Sinjoro, la Eternulo:Pro tio, ke vi aplauxdis per la manoj kaj frapis per la piedoj kaj kun plena kora malestimo gxojis pri la lando de Izrael-
25:7 pro tio jen Mi etendos Mian manon kontraux vin kaj transdonos vin al la nacioj por disrabo, kaj Mi ekstermos vin el inter la popoloj, malaperigos vin el inter la landoj, kaj pereigos vin; kaj vi ekscios, ke Mi estas la Eternulo.
25:8 Tiele diras la Sinjoro, la Eternulo:Pro tio, ke Moab kaj Seir diras:Jen la domo de Jehuda estas kiel cxiuj nacioj-
25:9 pro tio Mi malfermos la flankon de Moab en la urboj, en gxiaj limaj urboj, la belan landon de Bet-Jesximot, Baal-Meon, kaj Kirjataim;
25:10 kaj Mi donos tion kune kun la Amonidoj al la filoj de la oriento kiel posedajxon, por ke la Amonidoj ne plu estu rememorataj inter la popoloj.
25:11 Kaj kontraux Moab Mi faros jugxon; kaj ili ekscios, ke Mi estas la Eternulo.
25:12 Tiele diras la Sinjoro, la Eternulo:Pro tio, ke Edom faris vengxon al la domo de Jehuda kaj forte kulpigxis per sia vengxo kontraux ili-
25:13 pro tio tiele diras la Sinjoro, la Eternulo:Mi etendos Mian manon kontraux la landon de Edom, kaj ekstermos en gxi la homojn kaj brutojn, kaj faros gxin dezerto; de Teman gxis Dedan ili falos de glavo.
25:14 Kaj Mi faros Mian vengxon kontraux Edom per la mano de Mia popolo Izrael; kaj ili agos kun la Edomidoj konforme al Mia kolero kaj indigno, por ke cxi tiuj ekkonu Mian vengxon, diras la Sinjoro, la Eternulo.
25:15 Tiele diras la Sinjoro, la Eternulo:Pro tio, ke la Filisxtoj agis vengxe kaj faris la vengxon kun plena kora malbondeziro kaj faris ekstermon laux sia eterna malamo-
25:16 pro tio tiele diras la Sinjoro, la Eternulo:Jen Mi etendos Mian manon kontraux la Filisxtojn, ekstermos la Keretidojn, kaj pereigos la restintojn cxe la bordo de la maro.
25:17 Kaj Mi faros kontraux ili grandan vengxon kun kolerega puno; kaj ili ekscios, ke Mi estas la Eternulo, kiam Mi faros Mian vengxon kontraux ili.
26:1 En la dek-unua jaro, en la unua tago de la monato, aperis al mi vorto de la Eternulo, dirante:
26:2 Ho filo de homo! pro tio, ke Tiro diras pri Jerusalem:Ha, ha! gxi estas frakasita, la pordo de la popoloj, gxi turnas sin al mi, mi plenigxos de gxia dezertigxo-
26:3 pro tio tiele diras la Sinjoro, la Eternulo:Jen Mi iras kontraux vin, ho Tiro, kaj Mi levos kontraux vin multe da nacioj, kiel maro levas siajn ondojn.
26:4 Kaj ili detruos la muregojn de Tiro kaj disrompos gxiajn turojn; kaj Mi forbalaos de gxi gxian polvon, kaj Mi faros gxin nuda roko.
26:5 Loko por sternado de retoj gxi farigxos meze de la maro, cxar Mi tion parolis, diras la Sinjoro, la Eternulo; kaj gxi farigxos rabajxo por la nacioj.
26:6 Kaj gxiaj filinoj, kiuj estas sur la kampo, estos mortigitaj per glavo;  kaj ili ekscios, ke Mi estas la Eternulo.
26:7 CXar tiele diras la Sinjoro, la Eternulo:Jen Mi venigos kontraux Tiron de norde Nebukadnecaron, regxon de Babel, la regxon de regxoj, kun cxevaloj,  cxaroj, kaj rajdistoj, kun homamaso kaj multe da popolo.
26:8 Viajn filinojn sur la kampo li mortigos per glavo; li faros kontraux vi bastionojn, li sxutarangxos cxirkaux vi remparojn, kaj starigos kontraux vi siajn sxildojn;
26:9 kaj li starigos siajn muregrompilojn kontraux viaj muregoj, kaj viajn turojn li detruos per siaj hakiloj.
26:10 Pro la multo de siaj cxevaloj li kovros vin per polvo; de la bruo de la rajdistoj, radoj, kaj cxaroj ektremos viaj muregoj, kiam li eniros en viajn pordegojn, kiel oni eniras en urbon trarompitan.
26:11 Per la hufoj de siaj cxevaloj li dispremos cxiujn viajn stratojn; vian popolon li mortigos per glavo, kaj la monumentojn de via forto li jxetos sur la teron.
26:12 Ili disrabos vian havon kaj diskaptos viajn komercajxojn; ili detruos viajn murojn, ili disrompos viajn belajn domojn; viajn sxtonojn, vian lignon,  kaj vian teron ili jxetos en la akvon.
26:13 Mi cxesigos la lauxtan sonadon de viaj kantoj, kaj la vocxo de viaj harpoj ne plu estos auxdata.
26:14 Mi faros vin nuda roko; vi farigxos loko por sternado de retoj, vi ne plu estos rekonstruata; cxar Mi, la Eternulo, tion parolis, diras la Sinjoro,  la Eternulo.
26:15 Tiele diras la Sinjoro, la Eternulo, pri Tiro:Vere, de la bruo de via falado, de la gxemado de viaj vunditoj, kiam meze de vi estos farata mortigado, ektremos la insuloj.
26:16 Kaj malsupreniros de siaj tronoj cxiuj princoj de la maro, ili demetos de si sian purpuron kaj siajn broditajn vestojn; timo ilin atakos; ili sidigxos sur la tero, tremos cxiuminute, kaj eksentos teruron pro vi.
26:17 Kaj ili ekkantos pri vi funebran kanton, kaj diros pri vi:Kiele vi pereis, vi, logxata de maristoj, glora urbo, kiu estis forta sur la maro, gxi kaj gxiaj logxantoj, kiuj jxetadis timon sur cxiujn logxantojn de la mara regiono!
26:18 Nun ektremos la maraj regionoj en la tago de via falo, kaj la insuloj sur la maro konsternigxos pro via finigxo.
26:19 CXar tiele diras la Sinjoro, la Eternulo:Kiam Mi faros vin urbo dezerta simila al la urboj nelogxataj, kiam Mi levos sur vin la abismon kaj granda akvo vin kovros,
26:20 tiam Mi mallevos vin al tiuj, kiuj iris en la tombon, al la popolo eterna, kaj Mi pusxos vin en la profundon subteran, en la eternan dezerton,  al tiuj, kiuj iris en la tombon, por ke vi ne plu estu logxata; tiam Mi restarigos belecon sur la tero de la vivantoj.
26:21 Mi neniigos vin, kaj vi ne plu ekzistos; oni sercxos vin, sed ne plu trovos en eterneco, diras la Sinjoro, la Eternulo.
27:1 Kaj aperis al mi vorto de la Eternulo, dirante:
27:2 Vi, ho filo de homo, ekkantu funebran kanton pri Tiro;
27:3 kaj diru al Tiro, kiu sidas cxe la enirejo de la maro kaj kiu komercas kun la popoloj sur multaj insuloj:Tiele diras la Sinjoro, la Eternulo:Ho Tiro, vi diras:Mi estas perfektajxo de beleco!
27:4 En la koro de la maro estas viaj limoj; viaj konstruintoj faris vin perfekte bela.
27:5 El cipresoj de Senir ili konstruis por vi cxiujn viajn tabulojn, cedrojn de Lebanon ili prenis, por fari viajn mastojn.
27:6 El kverkoj de Basxan ili faris viajn remilojn, viajn benkojn ili faris el eburo kaj el bukso de la insuloj de la Kitidoj.
27:7 El delikata brodita tolo Egipta estis viaj veloj, kaj tio estis ankaux via standardo; blua kaj purpura sxtofo de la insuloj de Elisxa estis viaj kovrotukoj.
27:8 La logxantoj de Cidon kaj Arvad estis viaj remistoj; viajn proprajn kompetentulojn vi havis, ho Tiro, kaj ili estis viaj sxipgvidistoj.
27:9 La plejagxuloj de Gebal kaj gxiaj kompetentuloj estis cxe vi kalfatristoj; cxiaj sxipoj de la maro kaj iliaj sxipistoj estis cxe vi, por servi al via komercado.
27:10 Persoj, Ludidoj, kaj Putidoj estis en via armeo, kiel viaj militistoj,  pendigis cxe vi siajn sxildojn kaj kaskojn, kaj estis via beleco.
27:11 La filoj de Arvad kaj via militistaro staris sur viaj muregoj cxirkauxe kaj estis gardistoj sur viaj turoj; siajn sxildojn ili pendigis cxirkauxe sur viaj muregoj, kaj ili perfektigis vian belecon.
27:12 Tarsxisx komercis kun vi per multo da diversaj valorajxoj; argxenton,  feron, stanon, kaj plumbon gxi alportadis al via komercejo.
27:13 Javan, Tubal, kaj Mesxehx komercis kun vi, alportante al vi kiel komercajxojn homajn animojn kaj kuprajn vazojn.
27:14 El Togarma oni alportadis al via komercejo cxevalojn, rajdocxevalojn,  kaj mulojn.
27:15 La filoj de Dedan komercis kun vi; sur multaj insuloj estis viaj komercajxoj; eburon kaj ebonon ili vendadis al vi siaflanke.
27:16 Sirio prenadis de vi komerce la multon de viaj faritajxoj; rubenojn,  purpurajn kaj broditajn sxtofojn, delikatan tolon, koralojn, kaj kristalojn ili alportadis al via komercejo.
27:17 Judujo kaj la lando de Izrael komercis kun vi; pro viaj komercajxoj ili alportadis al vi tritikon de Minit, vakson, mielon, oleon, kaj balzamon.
27:18 Damasko donadis al vi komerce kontraux la multo de viaj faritajxoj multe da diversaj valorajxoj, vinon el HXelbon, kaj plej blankan lanon.
27:19 Dan, Javan, kaj Meuzal alportadis al via komercejo sxtalajxojn, kasion,  kaj bonodoran kanon.
27:20 Dedan komercis kun vi per belaj vestoj por rajdado.
27:21 Arabujo kaj cxiuj princoj de Kedar komercis kun vi, donante al vi sxafidojn, sxafojn, kaj kaprojn kontraux viaj komercajxoj.
27:22 La komercistoj el SXeba kaj Raama komercis kun vi; la plej bonajn aromajxojn, cxiajn multekostajn sxtonojn, kaj oron ili alportadis al via komercejo.
27:23 HXaran, Kane, kaj Eden, la komercistoj el SXeba, Asirio, kaj Kilmad komercis kun vi;
27:24 ili komercis kun vi per belegaj sxtofoj, purpuraj kaj broditaj tukoj,  kestoj da multekostaj sxtofoj, cxirkauxligitaj per sxnuroj kaj cedrokovritaj.
27:25 SXipoj el Tarsxisx estis la cxefaj en via komercado; kaj vi farigxis tre ricxa kaj honorata sur la maro.
27:26 Sur grandaj akvoj kondukadis vin viaj remistoj; sed orienta vento disrompos vin meze de la maro.
27:27 Viaj ricxajxoj, viaj komercajxoj, viaj foirajxoj, viaj sxipanoj kaj viaj sxipestroj, viaj kalfatristoj, la kondukantoj de via komercado, cxiuj militistoj, kiuj estas cxe vi, kaj la tuta homamaso, kiu estas cxe vi, falos en la mezon de la maro en la tago de via pereo.
27:28 De la lauxta kriado de viaj sxipestroj ekskuigxos viaj cxirkauxajxoj.
27:29 Kaj de siaj sxipoj malsupreniros cxiuj remistoj, la sxipanoj, cxiuj sxipestroj, kaj starigxos sur la tero,
27:30 kaj ili lauxte krios pri vi, kaj ploros maldolcxe kaj metos polvon sur siajn kapojn kaj rulos sin en cindro;
27:31 kaj ili faros al si pro vi kalvajxon, cxirkauxzonos sin per sakajxo,  kaj ploros pri vi kun maldolcxa koro maldolcxan ploron.
27:32 Kaj en sia gxemado ili ekkantos pri vi funebran kanton, kaj diros:Kiu iam farigxis tiel silenta sur la maro, kiel Tiro?
27:33 Kiam viaj komercajxoj venadis de la maroj, vi satigadis multajn popolojn; per la abundo de viaj ricxajxoj kaj viaj komercajxoj vi ricxigadis la regxojn de la tero.
27:34 Sed kiam sur la maroj vi estis jxetegata en la profundon de la akvo,  falis cxe vi via komercado kaj via tuta homomulto.
27:35 CXiuj logxantoj de la insuloj eksentis teruron pri vi, iliaj regxoj ektremis, kaj konsterno estas sur ilia vizagxo.
27:36 La komercistoj de la aliaj popoloj ekfajfis pri vi; vi neniigxis, kaj neniam plu ekzistos.
28:1 Kaj aperis al mi vorto de la Eternulo, dirante:
28:2 Ho filo de homo, diru al la reganto de Tiro:Tiele diras la Sinjoro, la Eternulo:Pro tio, ke via koro fierigxis, kaj vi diris:Mi estas dio, mi sidas sur dia trono en la mezo de la maroj; dum vi estas homo, sed ne dio, kvankam vi rigardas vian koron kiel koron de dio;
28:3 kvazaux vi estus pli sagxa ol Daniel kaj nenio estus kasxita antaux vi;
28:4 kvazaux per via sagxeco kaj via kompetenteco vi akirus al vi la potencon kaj kolektus oron kaj argxenton en vian trezorejon;
28:5 kvazaux per via granda sagxeco en via komercado vi grandigus vian ricxecon, kaj via koro fierigxis pro via ricxeco:
28:6 pro tio tiele diras la Sinjoro, la Eternulo:CXar vi rigardas vian koron kiel koron de dio,
28:7 tial jen Mi venigos kontraux vin fremdulojn, la plej terurajn el la popoloj; kaj ili nudigos siajn glavojn kontraux la belajxojn de via sagxeco kaj malaperigos vian brilon.
28:8 En pereon ili pusxos vin, kaj vi mortos en la mezo de la maro per morto de bucxitoj.
28:9 CXu antaux via mortiganto vi diros:Mi estas dio; dum vi estas ne dio,  sed homo en la mano de via mortiganto?
28:10 Per morto de necirkumciditoj vi mortos de la manoj de fremduloj; cxar Mi tion parolis, diras la Sinjoro, la Eternulo.
28:11 Kaj aperis al mi vorto de la Eternulo, dirante:
28:12 Ho filo de homo, ekkantu funebran kanton pri la regxo de Tiro, kaj diru al li:Tiele diras la Sinjoro, la Eternulo:Vi estas sigelo de perfekteco,  plena de sagxo kaj plej alta grado de beleco.
28:13 Vi estis en Eden, la gxardeno de Dio; cxiaspecaj multekostaj sxtonoj vin kovris:rubeno, topazo, diamanto, sukceno, berilo, jaspiso, safiro,  smeraldo, ametisto, kaj oro estis la ornamo de viaj tamburinoj kaj flutoj;  cxio estis preta en la tago de via kreigxo.
28:14 Vi estas kerubo, kiu sin etendas kaj protektas; kaj Mi metis vin sur la sanktan monton de Dio, kie vi iradis inter fajraj sxtonoj.
28:15 Vi estis perfekta en via konduto de post la tago de via kreigxo, gxis trovigxis en vi malbonago.
28:16 Pro la grandeco de via komercado via interno plenigxis de maljusteco,  kaj vi pekis; tial Mi dejxetos vin de la monto de Dio, kaj malaperigos vin,  ho kerubo protektanto, el inter la fajraj sxtonoj.
28:17 De via beleco fierigxis via koro, pro via majesteco vi perdis vian sagxon; tial Mi jxetos vin sur la teron kaj faros vin mokatajxo antaux la regxoj.
28:18 Per la multo de viaj malbonagoj kaj per via malhonesta komercado vi malhonoris vian sanktejon; kaj Mi elirigos el vi fajron, kiu ekstermos vin,  kaj Mi faros vin cindro sur la tero antaux la okuloj de cxiuj viaj vidantoj.
28:19 CXiuj, kiuj konas vin inter la popoloj, eksentos teruron pri vi; vi neniigxis, kaj neniam plu ekzistos.
28:20 Kaj aperis al mi vorto de la Eternulo, dirante:
28:21 Ho filo de homo, turnu vian vizagxon al Cidon, kaj profetu pri gxi,
28:22 kaj diru:Tiele diras la Sinjoro, la Eternulo:Jen Mi iras kontraux vin,  ho Cidon; kaj Mi glorigxos inter vi, kaj oni ekscios, ke Mi estas la Eternulo, kiam Mi faros kontraux gxi jugxon kaj montros sur gxi Mian sanktecon.
28:23 Mi sendos sur gxin peston, kaj sangoversxadon sur gxiajn stratojn, kaj falos en gxi mortigitoj de glavo, kiu estos direktita kontraux gxin de cxiuj flankoj; kaj oni ekscios, ke Mi estas la Eternulo.
28:24 Kaj gxi ne plu estos por la domo de Izrael pikanta dorno nek doloriganta pikilo pli ol cxiuj malbondezirantaj najbaroj; kaj oni ekscios,  ke Mi estas la Sinjoro, la Eternulo.
28:25 Tiele diras la Sinjoro, la Eternulo:Kiam Mi kolektos la domon de Izrael el la popoloj, inter kiujn gxi estis disjxetita, kaj montros sur gxi Mian sanktecon antaux la okuloj de la nacioj, tiam ili logxos sur sia tero, kiun Mi donis al Mia servanto Jakob.
28:26 Kaj ili logxos sur gxi sendangxere, kaj konstruos domojn kaj plantos vinbergxardenojn; jes, ili logxos en sendangxereco, kiam Mi faros jugxon kontraux cxiuj iliaj malbondezirantoj cxirkaux ili; kaj ili ekscios, ke Mi,  la Eternulo, estas ilia Dio.
29:1 En la deka jaro, en la deka monato, en la dek-dua tago de la monato,  aperis al mi vorto de la Eternulo, dirante:
29:2 Ho filo de homo, turnu vian vizagxon al Faraono, regxo de Egiptujo, kaj profetu pri li kaj pri la tuta Egiptujo.
29:3 Parolu, kaj diru:Tiele diras la Sinjoro, la Eternulo:Jen Mi iras kontraux vin, ho Faraono, regxo de Egiptujo, granda drako, kiu kusxas meze de siaj riveroj, kaj diras:La rivero estas mia, kaj mi faris gxin por mi.
29:4 Mi metos hokojn en vian busxon, Mi alkrocxos la fisxojn de viaj riveroj al via skvamaro, kaj Mi eltiros vin el viaj riveroj kune kun cxiuj fisxoj de viaj riveroj, kiuj estas alkrocxitaj al via skvamaro.
29:5 Mi jxetos vin en la dezerton, vin kaj cxiujn fisxojn de viaj riveroj;  sur la kampon vi falos, oni vin ne levos kaj ne enkolektos; al la bestoj de la tero kaj al la birdoj de la cxielo Mi transdonos vin kiel mangxajxon.
29:6 Kaj ekscios cxiuj logxantoj de Egiptujo, ke Mi estas la Eternulo; pro tio, ke ili estis kana apogo por la domo de Izrael:
29:7 kiam ili kaptis vin per la mano, vi fendigxis kaj trapikis al ili la tutan flankon; kaj kiam ili apogis sin sur vi, vi rompigxis kaj traboris al ili la tutajn lumbojn.
29:8 Tial tiele diras la Sinjoro, la Eternulo:Jen Mi venigos sur vin glavon kaj ekstermos cxe vi la homojn kaj la brutojn.
29:9 Kaj la lando Egipta farigxos dezerto kaj ruinoj; kaj oni ekscios, ke Mi estas la Eternulo; pro tio, ke li diris:La rivero estas mia, kaj mi gxin faris.
29:10 Tial jen Mi iras kontraux vin kaj kontraux viajn riverojn, kaj Mi faros el la lando Egipta ruinojn, absolutajn ruinojn, de Migdol gxis Sevene, gxis la limo de Etiopujo.
29:11 Ne trairos gxin piedo de homo, nek piedo de bruto trairos gxin, kaj gxi ne estos logxata dum kvardek jaroj.
29:12 Kaj Mi faros la landon Egiptan dezerto inter la aliaj dezertaj landoj,  kaj gxiaj urboj inter la aliaj ruinigitaj urboj estos dezertaj dum kvardek jaroj; kaj Mi disjxetos la Egiptojn inter la popolojn kaj dispelos ilin en diversajn landojn.
29:13 CXar tiele diras la Sinjoro, la Eternulo:Post paso de kvardek jaroj Mi kolektos la Egiptojn el inter la popoloj, kien ili estis disjxetitaj;
29:14 kaj Mi revenigos la forkaptitajn Egiptojn, kaj revenigos ilin en la landon Patros, en la landon de ilia deveno, kaj ili tie estos humila regno.
29:15 GXi estos humila inter la aliaj regnoj, kaj gxi ne plu sin tenos alte super la nacioj; Mi faros gxin malgranda, por ke gxi ne regu super la nacioj.
29:16 Kaj gxi ne plu estos por la domo de Izrael fidatajxo, rememoriganta iliajn malbonagojn, kiam ili sin turnadis al gxi; kaj oni ekscios, ke Mi estas la Sinjoro, la Eternulo.
29:17 En la dudek-sepa jaro, en la unua monato, en la unua tago de la monato,  aperis al mi vorto de la Eternulo, dirante:
29:18 Ho filo de homo! Nebukadnecar, regxo de Babel, sxargxis sian militistaron per granda laboro kontraux Tiro, tiel, ke cxiuj kapoj senharigxis kaj cxiuj sxultroj defrotigxis; kaj tamen nek li nek lia militistaro ricevis rekompencon antaux Tiro pro la laboro, kiun li faris antaux gxi.
29:19 Tial tiele diras la Sinjoro, la Eternulo:Jen Mi donos al Nebukadnecar,  regxo de Babel, la landon Egiptan, por ke li forportu gxiajn ricxajxojn kaj faru en gxi rabadon kaj diskapton; kaj tio estos rekompenco por lia militistaro.
29:20 Rekompence pro la laboro, kiun li faris, Mi donis al li la landon Egiptan; cxar ili laboris por Mi, diras la Sinjoro, la Eternulo.
29:21 En tiu tempo Mi elkreskigos kornon al la domo de Izrael, kaj al vi Mi donos liberecon de parolado inter ili; kaj ili ekscios, ke Mi estas la Eternulo.
30:1 Kaj aperis al mi vorto de la Eternulo, dirante:
30:2 Ho filo de homo, profetu, kaj diru:Tiele diras la Sinjoro, la Eternulo:Plorkriu:Ve al la tago!
30:3 CXar proksima estas la tago, jes, proksima estas la tago de la Eternulo,  malluma tago; venas la tempo de la nacioj.
30:4 Venos glavo sur Egiptujon, kaj tremo atakos Etiopujon, kiam mortigitoj falos en Egiptujo kaj oni forprenos gxiajn ricxajxojn kaj detruos gxiajn fundamentojn.
30:5 La Etiopoj, la Putidoj, kaj la Ludidoj, kaj cxiuj diversgentaj popoloj,  kaj Kub, kaj la filoj de la lando de interligo kune kun ili falos de glavo.
30:6 Tiele diras la Eternulo:Falos la helpantoj de Egiptujo, kaj malaltigxos la fiereco de gxia forto; de Migdol gxis Sevene oni falos en gxi de glavo,  diras la Sinjoro, la Eternulo.
30:7 Kaj gxi dezertigxos kiel la aliaj dezertaj landoj, kaj gxiaj urboj estos inter la aliaj ruinigitaj urboj.
30:8 Kaj oni ekscios, ke Mi estas la Eternulo, kiam Mi aperigos fajron en Egiptujo kaj cxiuj gxiaj helpantoj estos frakasitaj.
30:9 En tiu tempo senditoj de Mi iros sur sxipoj, por ektimigi Etiopujon, kiu estis ekster dangxero; kaj tremo ilin atakos, kiel en la tempo de Egiptujo;  cxar la tempo venas.
30:10 Tiele diras la Sinjoro, la Eternulo:Mi neniigos la homomulton en Egiptujo per Nebukadnecar, regxo de Babel.
30:11 Li kune kun sia popolo, la plej terura el la nacioj, estos venigitaj,  por pereigi la landon; kaj ili nudigos siajn glavojn kontraux Egiptujon kaj plenigos la landon per mortigitoj.
30:12 Kaj la riverojn Mi faros sektero, kaj la landon Mi transdonos en la manojn de homoj malbonaj; kaj Mi ruinigos la landon, kaj cxion, kio estas en gxi, per la manoj de fremduloj; Mi, la Eternulo, tion parolis.
30:13 Tiele diras la Sinjoro, la Eternulo:Mi ekstermos la idolojn kaj neniigos la malverajn diojn en Nof, kaj ne plu estos princo el la lando Egipta, kaj Mi venigos timon sur la landon Egiptan.
30:14 Mi ruinigos Patroson, Mi ekbruligos fajron en Coan, kaj Mi faros jugxon en No.
30:15 Mi elversxos Mian koleron sur la Egiptan fortikajxon Sin, kaj Mi ekstermos la homomulton en No.
30:16 Mi ekbruligos fajron en Egiptujo; forte ektremos Sin, No estos trarompita, kaj Nof havos cxiutagan angoron.
30:17 La junuloj de Aven kaj de Pi-Beset falos de glavo, kaj la virinoj iros en forkaptitecon.
30:18 En Tahxpanhxes mallumigxos la tago, kiam Mi rompos tie la jugon de Egiptujo, kaj malaperos en gxi la fiereco de gxia forto; mallumo gxin kovros,  kaj gxiaj filinoj iros en forkaptitecon.
30:19 Kaj Mi faros jugxon kontraux Egiptujo; kaj oni ekscios, ke Mi estas la Eternulo.
30:20 En la dek-unua jaro, en la unua monato, en la sepa tago de la monato,  aperis al mi vorto de la Eternulo, dirante:
30:21 Ho filo de homo! Mi rompis la brakon de Faraono, regxo de Egiptujo; kaj jen gxi ne estas bandagxita, por resanigxi, kaj gxi ne estas cxirkauxligita,  ke gxi ricevu forton, por teni glavon.
30:22 Tial tiele diras la Sinjoro, la Eternulo:Jen Mi iros kontraux Faraonon,  regxon de Egiptujo, kaj Mi frakasos liajn brakojn, la sanan kaj la rompitan,  kaj Mi elfaligos la glavon el lia mano.
30:23 Kaj Mi disjxetos la Egiptojn inter la naciojn, kaj Mi dispelos ilin en diversajn landojn.
30:24 Kaj Mi fortigos la brakojn de la regxo de Babel kaj metos Mian glavon en lian manon; sed la brakojn de Faraono Mi frakasos, kaj cxi tiu gxemos antaux li, kiel gxemas morte-vundito.
30:25 Mi fortigos la brakojn de la regxo de Babel, sed la brakoj de Faraono falos; kaj oni ekscios, ke Mi estas la Eternulo, kiam Mi metos Mian glavon en la manon de la regxo de Babel kaj li eltiros gxin kontraux la landon Egiptan.
30:26 Kaj Mi disjxetos la Egiptojn inter la naciojn kaj dispelos ilin en diversajn landojn; kaj ili ekscios, ke Mi estas la Eternulo.
31:1 En la dek-unua jaro, en la tria monato, en la unua tago de la monato,  aperis al mi vorto de la Eternulo, dirante:
31:2 Ho filo de homo, diru al Faraono, regxo de Egiptujo, kaj al lia tuta popolo:Al kiu vi similigas vin en via grandeco?
31:3 Jen Asirio estis kiel cedro sur Lebanon, kun belaj brancxoj, kun densa foliaro, kun alta kresko, kaj gxia supro estis inter la nuboj.
31:4 Akvo elkreskigis gxin, la profundo altigis gxin, cxirkauxante gxian junan trunkon per siaj riveroj kaj sendante siajn fluojn al cxiuj arboj de la kampo.
31:5 Tial gxi farigxis pli alta ol cxiuj arboj de la kampo; gxi ricevis multe da brancxoj, kaj gxiaj brancxoj longigxis, cxar gxi havis multe da akvo, por disetendigxi.
31:6 Sur gxiaj brancxoj havis siajn nestojn cxiaj birdoj de la cxielo, sub gxiaj brancxoj naskis idojn cxiaj bestoj de la kampo, kaj sub gxia ombro logxis cxiaj grandaj popoloj.
31:7 Kaj gxi estis bela per sia grandeco kaj per la longeco de siaj brancxoj,  cxar gxiaj radikoj trovigxis apud abunda akvo.
31:8 La cedroj en la gxardeno de Dio ne estis pli altaj ol gxi, la cipresoj ne estis egalaj al gxiaj brancxoj, la platanoj ne povis sin kompari kun gxiaj brancxoj; neniu arbo en la gxardeno de Dio estis simila al gxi per sia beleco.
31:9 Mi faris gxin bela per la multo de gxiaj brancxoj; kaj cxiuj Edenaj arboj, kiuj estas en la gxardeno de Dio, enviis gxin.
31:10 Tial tiele diras la Sinjoro, la Eternulo:Pro tio, ke gxi tro altigxis kaj levis sian supron inter la nubojn kaj gxia koro fierigxis pro gxia alteco -
31:11 pro tio Mi transdonos gxin en la manon de la plej potenca el la nacioj,  kiu agos kun gxi konforme al gxia malboneco kaj elpusxos gxin.
31:12 Kaj elhakos gxin fremduloj, la plej teruraj el la nacioj, kaj disjxetos gxin; sur la montojn kaj sur cxiujn valojn falos gxiaj brancxoj, kaj gxiaj brancxetoj rompigxos sur cxiuj torentoj de la lando, kaj cxiuj popoloj de la tero foriros el sub gxia ombro kaj forlasos gxin.
31:13 Kaj sur gxia renversigxinta trunko sidos cxiaj birdoj de la cxielo, kaj sur gxiaj brancxoj sidos cxiaj bestoj de la kampo,
31:14 por ke neniu el la arboj apudakvaj fierigxu pri sia alteco, nek levu sian supron inter la nubojn, kaj por ke neniu akvonutrata arbo levigxu super ilin; cxar cxiuj ili estas destinitaj al la morto, en la profundon subteran,  kune kun la homoj, kiuj iris en la tombon.
31:15 Tiele diras la Sinjoro, la Eternulo:En la tago, kiam gxi iros en SXeolon, Mi faros funebron, Mi fermos pro gxi la abismon, Mi haltigos gxiajn riverojn, ke starigxu la grandaj akvoj, Mi mallumigos pro gxi Lebanonon, kaj cxiuj arboj de la kampo estos afliktitaj.
31:16 Per la bruo de gxia falo Mi ektremigos la naciojn, kiam Mi pusxos gxin en SXeolon al tiuj, kiuj iris en la tombon; kaj konsoligxos en la profundo subtera cxiuj arboj de Eden, la plej elektitaj kaj plej bonaj de Lebanon,  cxiuj akvonutrataj.
31:17 CXar ankaux ili iros en SXeolon, al tiuj, kiuj estis mortigitaj de glavo, kaj gxiaj kunuloj, kiuj sidis sub gxia ombro inter la nacioj.
31:18 Al kiu el la arboj de Eden vi estis simila per majesto kaj grandeco?  tamen kune kun la arboj de Eden vi estos jxetita en la profundon subteran;  kaj vi kusxos meze de necirkumciditoj kune kun tiuj, kiuj mortis de glavo.  Tio estas dirita pri Faraono kaj pri lia tuta granda popolo, diras la Sinjoro, la Eternulo.
32:1 En la dek-dua jaro, en la dek-dua monato, en la unua tago de la monato,  aperis al mi vorto de la Eternulo, dirante:
32:2 Ho filo de homo, ekkantu funebran kanton pri Faraono, regxo de Egiptujo,  kaj diru al li:Vi estas kiel leonido inter la nacioj, vi estas kiel drako en la maroj, vi saltas en viaj riveroj, vi movmalklarigas la akvon per viaj piedoj, vi malkvietigas iliajn riverojn.
32:3 Tiele diras la Sinjoro, la Eternulo:Mi jxetos sur vin Mian reton per granda amaso da popoloj, kaj ili eltiros vin per Mia reto.
32:4 Kaj Mi jxetos vin sur la teron, sur nekovritan kampon Mi vin jxetos, kaj Mi sidigos sur vi cxiajn birdojn de la cxielo, kaj Mi satigos de vi la bestojn de la tuta tero.
32:5 Mi disjxetos vian karnon sur la montojn, kaj Mi plenigos la valojn per via kadavrajxo.
32:6 La landon de via nagxado Mi malsekigos per via sango gxis la montoj, kaj la valoj estos plenaj de vi.
32:7 Kiam vi estingigxos, Mi kovros la cxielon kaj senlumigos gxiajn stelojn,  la sunon Mi kovros per nubo, kaj la luno ne havos sian lumon.
32:8 CXiujn fontojn de lumo en la cxielo Mi senlumigos pro vi, kaj mallumon Mi metos sur vian landon, diras la Sinjoro, la Eternulo.
32:9 Mi maltrankviligos la korojn de multaj popoloj, kiam Mi venigos la scion pri via pereo inter la naciojn, en landojn, kiujn vi ne konis.
32:10 Mi teruros pro vi multajn popolojn, kaj iliaj regxoj ektremos pro vi,  kiam Mi svingos Mian glavon antaux iliaj vizagxoj, kaj cxiu el ili cxiuminute tremos pri sia vivo en la tago de via falo.
32:11 CXar tiele diras la Sinjoro, la Eternulo:La glavo de la regxo de Babel venos sur vin.
32:12 Per la glavo de fortuloj Mi faligos vian multenombran popolon; cxiuj ili estas la plej teruraj el la nacioj, kaj ili neniigos la belecon de Egiptujo, kaj gxia tuta homomulto estos ekstermita.
32:13 Mi pereigos cxiujn gxiajn brutojn apud la abundaj akvoj, kaj ilin ne plu malklarigos piedo de homo nek la hufoj de bruto.
32:14 Tiam Mi ripozpurigos iliajn akvojn, kaj iliajn riverojn Mi fluigos kiel oleon, diras la Sinjoro, la Eternulo.
32:15 Kiam Mi faros la landon Egiptan dezerto, kaj la lando perdos cxion,  kion gxi havis, kiam Mi mortigos cxiujn, kiuj logxas en gxi, tiam oni ekscios, ke Mi estas la Eternulo.
32:16 Tio estas funebra kanto, kiun oni kantos; la filinoj de la nacioj gxin kantos, pri Egiptujo kaj pri gxia tuta grandnombra popolo ili gxin kantos,  diras la Sinjoro, la Eternulo.
32:17 En la dek-dua jaro, en la dek-kvina tago de la sama monato, aperis al mi vorto de la Eternulo, dirante:
32:18 Ho filo de homo, priploru la popolon de Egiptujo, kaj pusxu gxin kaj la filinojn de potencaj nacioj en la profundon subteran kune kun tiuj, kiuj iris en la tombon.
32:19 CXu vi estas pli bona ol iu? falu, kaj kusxu kun la necirkumciditoj.
32:20 Inter tiuj, kiuj mortis de glavo, ili falos; al la glavo gxi estas transdonita; oni tiros gxin kaj gxian tutan grandnombran popolon.
32:21 Ekparolos al gxi la potencaj herooj el meze de SXeol, kiuj kune kun gxiaj helpantoj malsupreniris kaj ekkusxis necirkumciditaj, mortigitaj de glavo.
32:22 Tie estas Asirio kaj gxia tuta homomulto; cxirkauxe de gxi estas gxiaj tomboj; cxiuj ili estas mortigitaj, falis de glavo.
32:23 GXiaj tomboj estas en la profundo de la terinterno, kaj gxia homomulto estas cxirkaux gxia tombo; cxiuj ili estas mortigitaj, falintaj de glavo,  ili, kiuj jxetadis cxirkaux si teruron sur la tero de la vivantoj.
32:24 Tie estas Elam kaj gxia tuta homomulto, cxirkauxe estas gxiaj tomboj;  cxiuj ili estas mortigitoj, kiuj falis de glavo kaj necirkumcidite malsupreniris en la profundon subteran, la samaj, kiuj jxetadis cxirkaux si teruron sur la tero de la vivantoj; ili portis sian honton kune kun tiuj,  kiuj iris en la tombon.
32:25 Meze de mortigitoj estas donita kusxejo al gxi kun gxia tuta homomulto;  cxirkauxe estas iliaj tomboj; cxiuj ili estas necirkumciditaj, mortigitaj de glavo; cxar ili jxetadis cxirkaux si teruron sur la tero de la vivantoj, tial ili portis sian honton kun tiuj, kiuj iris en la tombon, kaj ili estas metitaj inter la mortigitojn.
32:26 Tie estas Mesxehx kaj Tubal kaj ilia tuta homomulto, cxirkauxe estas iliaj tomboj; cxiuj ili estas necirkumciditaj, mortigitaj de glavo, cxar ili jxetadis cxirkaux si teruron sur la tero de la vivantoj.
32:27 Ili ne kusxas kun la herooj, kiuj falis de necirkumciditoj kaj iris en SXeolon kun siaj bataliloj kaj metis siajn glavojn sub siajn kapojn; iliaj malbonagoj restis sur iliaj ostoj, cxar kiel fortuloj ili jxetadis cxirkaux si teruron sur la tero de la vivantoj.
32:28 Kaj vi ankaux estos frakasita meze de la necirkumciditoj, kaj kusxos kun tiuj, kiuj estas mortigitaj de glavo.
32:29 Tie estas Edom kun siaj regxoj kaj kun cxiuj siaj princoj, kiuj malgraux sia forteco estas jxetitaj al tiuj, kiuj falis de glavo; ili kusxas kun la necirkumciditoj, kaj kun tiuj, kiuj iris en la tombon.
32:30 Tie estas cxiuj princoj de la nordo, kaj cxiuj Cidonanoj, kiuj malsupreniris kune kun la mortigitoj; ili hontas pri la teruro, kiun jxetadis ilia forto; ili kusxas necirkumciditaj kun tiuj, kiuj falis de glavo, kaj ili portas sian honton kun tiuj, kiuj iris en la tombon.
32:31 Ilin Faraono vidos, kaj li konsoligxos pri sia tuta popolo, mortigita de glavo, Faraono kaj lia tuta militistaro, diras la Sinjoro, la Eternulo.
32:32 CXar Mi jxetos Mian teruron sur la teron de la vivantoj; kaj inter la necirkumciditojn, kune kun tiuj, kiuj estas mortigitaj de glavo, estos metita Faraono kun sia tuta homomulto, diras la Sinjoro, la Eternulo.
33:1 Kaj aperis al mi vorto de la Eternulo, dirante:
33:2 Ho filo de homo, parolu al la filoj de via popolo, kaj diru al ili:Se Mi venigos glavon kontraux iun landon, kaj la popolo de la lando prenos el sia mezo unu viron kaj starigos lin cxe si kiel observanton;
33:3 kaj se li, vidante la glavon, kiu iras kontraux la landon, ekblovos per trumpeto kaj avertos la popolon;
33:4 kaj se iu, auxdinte la sonon de la trumpeto, ne akceptos la averton, kaj la glavo venos kaj prenos lin, tiam lia sango estos sur lia kapo:
33:5 li auxdis la sonon de la trumpeto kaj tamen ne atentis la averton, tial lia sango estos sur lia kapo; sed kiu atentos la averton, tiu savos sian vivon.
33:6 Sed se la observanto vidos la venantan glavon kaj ne blovos per trumpeto, kaj la popolo ne estos avertita, kaj la glavo venos kaj prenos la vivon de iu:tiam cxi tiu estos prenita pro sia peko, sed lian sangon Mi repostulos el la mano de la observanto.
33:7 Kaj nun, ho filo de homo, Mi starigis vin kiel observanton por la domo de Izrael; kaj kiam vi auxdos el Mia busxo vorton, avertu ilin en Mia nomo.
33:8 Kiam Mi diros pri la malvirtulo:Malvirtulo, vi devas morti; kaj vi ne parolos, por averti la malvirtulon kontraux lia konduto:tiam li, la malvirtulo, mortos pro sia malvirteco, sed lian sangon Mi repostulos el via mano.
33:9 Sed se vi avertis la malvirtulon kontraux lia konduto, ke li deturnu sin de gxi, kaj li ne deturnis sin de sia konduto:tiam li mortos pro sia malvirteco kaj vi savos vian vivon.
33:10 Kaj vi, ho filo de homo, diru al la domo de Izrael:Vi diras:Niaj kulpoj kaj pekoj estas sur ni, kaj de ili ni konsumigxas; kiel do ni povas vivi?
33:11 Diru do al ili:Kiel Mi vivas, diras la Sinjoro, la Eternulo, Mi deziras ne la morton de malvirtulo, sed ke la malvirtulo deturnu sin de sia vojo kaj restu vivanta. Deturnu vin, deturnu vin de viaj malbonaj vojoj! kial vi mortu, ho domo de Izrael?
33:12 Kaj vi, ho filo de homo, diru al la filoj de via popolo:La virteco de virtulo ne savos lin en la tago de lia krimo, kaj malvirtulo ne falos pro sia malvirteco en la tago, kiam li deturnos sin de sia malvirteco; tiel same virtulo en la tago de sia peko ne povas resti vivanta kun gxi.
33:13 Se Mi diros al la virtulo, ke li vivos, kaj li, fidante sian virtecon,  faros krimon:tiam lia tuta virteco ne estos memorata, kaj li mortos pro sia krimo, kiun li faris.
33:14 Kaj se Mi diros al la malvirtulo, ke li mortos, sed li deturnos sin de sia peko kaj agados juste kaj virte;
33:15 se la malvirtulo redonos la garantiajxon, repagos la rabitajxon, agados laux la legxoj de la vivo, ne farante malbonagojn:tiam li restos vivanta kaj ne mortos.
33:16 CXiuj liaj pekoj, kiujn li faris, ne estos rememorataj:li agas juste kaj virte, kaj tial li restos vivanta.
33:17 Dume la filoj de via popolo diras:Ne gxusta estas la vojo de la Sinjoro! Sed en efektiveco ilia vojo estas ne gxusta.
33:18 Se virtulo deturnas sin de sia virteco kaj faras malbonagojn, li mortas pro ili;
33:19 kaj se malvirtulo deturnas sin de sia malvirteco kaj agas juste kaj virte, pro tio li restas vivanta.
33:20 Kaj vi diras:Ne gxusta estas la vojo de la Sinjoro! CXiun el vi Mi jugxas konforme al lia konduto, ho domo de Izrael.
33:21 En la dek-dua jaro de nia forkaptiteco, en la kvina tago de la deka monato, venis al mi forsavigxinto el Jerusalem, kaj diris:La urbo estas disbatita.
33:22 Sed la mano de la Eternulo aperis super mi en la vespero antaux la veno de la forsavigxinto, kaj malfermis mian busxon, antaux ol tiu venis al mi matene; kaj mia busxo malfermigxis, kaj mi ne plu devis silenti.
33:23 Kaj aperis al mi vorto de la Eternulo, dirante:
33:24 Ho filo de homo! la logxantoj de tiuj dezertaj lokoj sur la tero de Izrael parolas tiele:Abraham estis unu sola homo, kaj ricevis herede la landon; sed ni estas multo, des pli apartenas al ni la lando kiel heredajxo.
33:25 Tial diru al ili:Tiele diras la Sinjoro, la Eternulo:Vi mangxas kun sango, kaj viajn okulojn vi levas al viaj idoloj, kaj sangon vi versxas; kaj tamen vi volas posedi la landon?
33:26 Vi apogas vin sur via glavo, vi faras abomenindajxon, vi malpurigas unu la edzinon de la alia; kaj tamen vi volas posedi la landon?
33:27 Diru al ili jenon:Tiele diras la Sinjoro, la Eternulo:Kiel Mi vivas,  tiuj, kiuj trovigxas sur la ruinoj, falos de glavo; kiu estas sur la kampo,  tiun Mi transdonos kiel mangxajxon al la bestoj; kaj tiuj, kiuj estas en fortikajxoj kaj en kavernoj, mortos de pesto.
33:28 Kaj Mi faros la landon absoluta dezerto, kaj malaperos gxia fiera forto; kaj la montoj de Izrael dezertigxos tiel, ke neniu tie pasos.
33:29 Kaj oni ekscios, ke Mi estas la Eternulo, kiam Mi plene dezertigos la landon pro cxiuj iliaj abomenindajxoj, kiujn ili faris.
33:30 Kaj koncerne vin, ho filo de homo, la filoj de via popolo interparolas pri vi cxe la muroj kaj cxe la pordoj de la domoj, kaj unu al la alia parolas jene:Iru, kaj auxskultu, kia estas la vorto, kiu eliris de la Eternulo!
33:31 Kaj ili venas al vi kiel al popola kunveno, kaj Mia popolo sidigxas antaux vi, kaj auxskultas viajn vortojn, sed ne plenumas ilin; cxar voluptajn kantojn ili faras el tio en siaj busxoj, kaj ilia koro celas nur profiton.
33:32 Vi estas por ili kiel volupta kanto, kiel homo kun bela vocxo kaj bone kantanta; ili auxskultas viajn vortojn, sed ne plenumas ilin.
33:33 Sed kiam plenumigxos tio, kio devas plenumigxi, tiam ili ekscios, ke profeto estis meze de ili.
34:1 Kaj aperis al mi vorto de la Eternulo, dirante:
34:2 Ho filo de homo, profetu pri la pasxtistoj de Izrael, profetu, kaj diru al ili, al la pasxtistoj:Tiele diras la Sinjoro, la Eternulo:Ve al la pasxtistoj de Izrael, kiuj pasxtas sin mem! cxu ne la sxafojn devas pasxti la pasxtistoj?
34:3 La grasajxon vi mangxas, per la lano vi vin vestas, la grasigitan sxafon vi bucxas; sed la sxafojn vi ne pasxtas.
34:4 La malfortajn vi ne flegas, malsanan vi ne kuracas, vunditan vi ne bandagxas, forerarintan vi ne revenigas, perditan vi ne sercxas; sed vi regas super ili maldelikate kaj kruele.
34:5 Kaj ili diskuris, cxar ili ne havas pasxtiston; kaj ili farigxis mangxajxo por cxiuj bestoj de la kampo, ili diskuris.
34:6 Erarvagas Miaj sxafoj sur cxiuj montoj kaj sur cxiuj altaj montetoj, kaj sur la tutan teron diskuris Miaj sxafoj, kaj neniu demandas pri ili, neniu ilin sercxas.
34:7 Tial, ho pasxtistoj, auxskultu la vorton de la Eternulo:
34:8 Kiel Mi vivas, diras la Sinjoro, la Eternulo:pro tio, ke Miaj sxafoj farigxis rabatajxo, kaj pro foresto de pasxtisto Miaj sxafoj farigxis mangxajxo por cxiuj bestoj de la kampo, kaj Miaj pasxistoj ne sercxis Miajn sxafojn, kaj la pasxtistoj pasxtis sin mem, sed Miajn sxafojn ili ne pasxtis -
34:9 pro tio, ho pasxtistoj, auxskultu la vorton de la Eternulo:
34:10 Tiele diras la Sinjoro, la Eternulo:Jen Mi iras kontraux la pasxtistojn, kaj Mi elpostulos Miajn sxafojn el iliaj manoj, kaj Mi forprenos de ili la pasxtadon de sxafoj, kaj la pasxtistoj jam ne plu pasxtos sin mem,  kaj Mi savos Miajn sxafojn el ilia busxo, por ke ili ne plu estu mangxajxo por ili.
34:11 CXar tiele diras la Sinjoro, la Eternulo:Jen Mi venos, kaj Mi sercxos Miajn sxafojn kaj esploros ilin.
34:12 Kiel pasxtisto esploras sian sxafaron, kiam li alvenas al siaj diskurintaj sxafoj, tiel Mi esploros Miajn sxafojn; kaj Mi savos ilin el cxiuj lokoj, kien ili diskuris en la tago nuba kaj malluma.
34:13 Mi elkondukos ilin el inter la popoloj, Mi kolektos ilin el la diversaj landoj, Mi revenigos ilin sur ilian teron; kaj Mi pasxtos ilin sur la montoj de Izrael, en la valoj, kaj sur cxiuj logxeblaj lokoj de la tero.
34:14 Sur bona pasxtejo Mi ilin pasxtos, kaj sur la altaj montoj de Izrael estos ilia logxloko; tie ili ripozos en bona restejo, kaj pasxtigxos sur grasa pasxtejo, sur la montoj de Izrael.
34:15 Mi pasxtos Miajn sxafojn, kaj Mi ripozigos ilin, diras la Sinjoro, la Eternulo.
34:16 La sxafon perdigxintan Mi elsercxos, la forpelitan Mi revenigos, la vunditan Mi bandagxos, la malsanan Mi fortigos; sed la grasan kaj fortan Mi ekstermos; Mi pasxtos kun justeco.
34:17 Kaj pri vi, ho Miaj sxafoj, tiele diras la Sinjoro, la Eternulo:Jen Mi faros jugxon inter sxafo kaj sxafo, al virsxafoj kaj virkaproj.
34:18 CXu ne suficxas al vi, ke vi pasxtigxas sur bona pasxtejo? la restajxon sur via pasxtejo vi dispremas per viaj piedoj! CXu ne suficxas, ke vi trinkas puran akvon? la restajxon vi movmalklarigas per viaj piedoj!
34:19 Kaj Miaj sxafoj devas mangxi tion, kio estas dispremita per viaj piedoj, kaj trinki tion, kio estas malklarigita per viaj piedoj.
34:20 Tial tiele diras al ili la Sinjoro, la Eternulo:Jen Mi venos, kaj Mi faros jugxon inter sxafo grasa kaj sxafo malgrasa.
34:21 CXar vi pusxas per la flanko kaj per la sxultro kaj frapas per viaj kornoj cxiujn malfortajn, gxis vi forpelas ilin eksteren,
34:22 Mi helpos al Miaj sxafoj, kaj ili ne plu estos prirabataj, kaj Mi faros jugxon inter sxafo kaj sxafo.
34:23 Kaj Mi starigos super ili unu pasxtiston, kiu pasxtos ilin, Mian servanton David; li pasxtos ilin, kaj li estos por ili pasxtisto.
34:24 Kaj Mi, la Eternulo, estos por ili Dio, kaj Mia servanto David estos princo inter ili; Mi, la Eternulo, tion parolis.
34:25 Kaj Mi faros kun ili interligon de paco, kaj Mi malaperigos cxiujn sovagxajn bestojn el la lando, por ke oni povu logxi en la dezerto sendangxere kaj dormi en la arbaroj.
34:26 Kaj Mi faros ilin kaj la cxirkauxajxon de Mia monteto objekto de beno,  kaj Mi sendados pluvon en gxia tempo, tio estos pluvoj de beno.
34:27 Kaj la arbo de la kampo donados siajn fruktojn, kaj la tero donados siajn produktajxojn, kaj ili estos sur sia tero ekster dangxero; kaj ili ekscios, ke Mi estas la Eternulo, kiam Mi rompos la stangojn de ilia jugo,  kaj savos ilin el la manoj de tiuj, kiuj sklavigis ilin.
34:28 Kaj ili ne plu estos prirabataj de la nacioj, kaj la bestoj de la tero ne mangxegos ilin; kaj ili logxos sendangxere, kaj neniu teruros ilin.
34:29 Kaj Mi arangxos por ili gloran plantadon, kaj ili ne plu estos ekstermataj de malsato en la lando, kaj ili ne plu havos malhonoron inter la nacioj.
34:30 Kaj oni ekscios, ke Mi, la Eternulo, ilia Dio, estas kun ili, kaj ke ili, la domo de Izrael, estas Mia popolo, diras la Sinjoro, la Eternulo.
34:31 Kaj vi, homoj, estas Miaj sxafoj, la sxafoj de Mia pasxtejo, kaj Mi estas via Dio, diras la Sinjoro, la Eternulo.
35:1 Kaj aperis al mi vorto de la Eternulo, dirante:
35:2 Ho filo de homo, turnu vian vizagxon al la monto Seir, kaj profetu pri gxi;
35:3 kaj diru al gxi:Tiele diras la Sinjoro, la Eternulo:Jen Mi iras kontraux vin, ho monto Seir, kaj Mi etendos Mian manon kontraux vin kaj faros vin absoluta dezerto.
35:4 Viajn urbojn Mi ruinigos, kaj vi mem dezertigxos; kaj vi ekscios, ke Mi estas la Eternulo.
35:5 CXar vi havis eternan malamon, kaj elmetadis la Izraelidojn al glavo en la tempo de ilia malfelicxo, kiam iliaj malbonagoj finigxis:
35:6 tial, kiel Mi vivas, diras la Sinjoro, la Eternulo, Mi faros vin sanganta, kaj sanga vengxo vin persekutos; cxar vi ne malamis sangon, tial sanga vengxo vin persekutos.
35:7 Kaj Mi faros la monton Seir absoluta dezerto, kaj Mi malaperigos sur gxi cxian pasanton.
35:8 Mi plenigos gxiajn altajxojn de mortigitoj:sur viaj montetoj, en viaj valoj, kaj en cxiuj viaj terfendoj kusxos falintoj, mortigitaj de glavo.
35:9 Mi faros vin eterna dezerto, kaj viaj urboj ne estos logxataj; kaj vi ekscios, ke Mi estas la Eternulo.
35:10 Pro tio, ke vi diris:Tiuj du popoloj kaj du landoj apartenos al mi, kaj ni ekposedos ilin, kvankam tie estas la Eternulo:
35:11 tial, kiel Mi vivas, diras la Eternulo, Mi agos kun vi konforme al via kolero, kaj al via envio, kiun vi elmontris en via malamo kontraux ili; kaj oni ekkonos Min cxe ili, kiam Mi jugxos vin.
35:12 Kaj vi ekscios, ke Mi, la Eternulo, auxdis cxiujn viajn insultojn,  kiujn vi eldiris pri la montoj de Izrael, dirante:Ili estas dezertigitaj kaj transdonitaj al ni, por ke ni konsumu ilin.
35:13 Vi faris vin grandaj antaux Mi per via busxo, kaj vi multe parolis kontraux Mi; Mi tion auxdis.
35:14 Tiele diras la Sinjoro, la Eternulo:Kiam la tuta tero gxojos, Mi faros vin dezerto.
35:15 Kiel vi gxojis pri la heredajxo de la domo de Izrael, kiam gxi dezertigxis, tiel Mi agos kun vi:vi farigxos dezerto, ho monto Seir kaj la tuta Edomujo; kaj oni ekscios, ke Mi estas la Eternulo.
36:1 Kaj vi, ho filo de homo, profetu pri la montoj de Izrael, kaj diru:Ho montoj de Izrael, auxskultu la vorton de la Eternulo!
36:2 Tiele diras la Sinjoro, la Eternulo:CXar la malamiko diras pri vi:Ha,  ha! ankaux la eternaj altajxoj farigxis niaj posedajxoj;
36:3 tial profetu, kaj diru:Tiele diras la Sinjoro, la Eternulo:Pro tio,  gxuste pro tio, ke oni dezertigis vin kaj premis vin de cxiuj flankoj, por ke vi farigxu heredajxo por la aliaj nacioj, kaj oni prenis vin sur sian langon kaj la popoloj vin kalumnias,
36:4 tial, ho montoj de Izrael, auxskultu la vorton de la Sinjoro, la Eternulo:Tiele diras la Sinjoro, la Eternulo, al la montoj kaj al la montetoj, al la terfendoj kaj al la valoj, al la dezertigitaj ruinoj kaj al la forlasitaj urboj, kiuj farigxis rabatajxo kaj mokatajxo por la aliaj nacioj cxirkauxe;
36:5 tiele diras la Sinjoro, la Eternulo:Kredu, ke en la fajro de Mia fervoro Mi parolis pri la aliaj nacioj kaj pri la tuta Edomujo, kiuj alproprigis al si Mian landon kun tutkora gxojo kaj kun mokado, por prirabi gxiajn produktajxojn;
36:6 tial profetu pri la lando de Izrael, kaj diru al la montoj kaj al la montetoj, al la terfendoj kaj al la valoj:Tiele diras la Sinjoro, la Eternulo:Jen Mi parolis en Mia fervoro kaj en Mia kolero, pro tio, ke vi suferas malhonoron de la nacioj;
36:7 tial tiele diras la Sinjoro, la Eternulo:Mi jxuras per levo de Mia mano,  ke la nacioj, kiuj estas cxirkaux vi, suferos malhonoron;
36:8 sed vi, montoj de Izrael, elkreskigos viajn brancxojn kaj alportados viajn fruktojn al Mia popolo Izrael; cxar ili baldaux venos.
36:9 CXar jen Mi venos al vi, Mi turnos Mian vizagxon al vi, kaj vi estos prilaborataj kaj prisemataj;
36:10 kaj Mi aperigos sur vi multe da homoj, la tutan domon de Izrael, ilin cxiujn; kaj la urboj farigxos logxataj, kaj la ruinoj estos rekonstruataj;
36:11 Mi aperigos sur vi multe da homoj kaj brutoj, kaj ili multigxos kaj fruktoricxigxos; kaj Mi faros vin logxataj, kiel en via antauxa tempo, kaj Mi bonfarados al vi pli ol en via komenco; kaj vi ekscios, ke Mi estas la Eternulo.
36:12 Mi venigos sur vin homojn, Mian popolon Izrael; kaj ili posedos vin,  kaj vi estos ilia heredajxo, kaj vi ne plu seninfanigos ilin.
36:13 Tiele diras la Sinjoro, la Eternulo:Pro tio, ke oni diras al vi:Vi formangxas homojn, kaj vi seninfanigis vian popolon-
36:14 pro tio vi nun ne plu mangxos homojn, kaj vian popolon vi ne plu seninfanigos, diras la Sinjoro, la Eternulo.
36:15 Kaj Mi ne plu auxdigos kontraux vi insultadon de la nacioj, kaj vi ne plu havos malhonoron de la flanko de popoloj, kaj vian popolon vi ne plu seninfanigos, diras la Sinjoro, la Eternulo.
36:16 Kaj aperis al mi vorto de la Eternulo, dirante:
36:17 Ho filo de homo! la domo de Izrael, logxante sur sia tero, malpurigis gxin per sia konduto kaj per siaj agoj; kiel la malpurajxo de virino dum sxia monatajxo estis antaux Mi ilia konduto.
36:18 Kaj Mi elversxis sur ilin Mian koleron pro la sango, kiun ili versxadis sur la teron, kaj pro tio, ke ili malpurigadis gxin per siaj idoloj;
36:19 kaj Mi disjxetis ilin inter la naciojn, kaj ili estis dispelitaj en la diversajn landojn; konforme al ilia konduto kaj al iliaj agoj Mi faris jugxon kontraux ili.
36:20 Kaj ili aligxis al la nacioj, al kiuj ili venis, kaj malsanktigis Mian sanktan nomon tiel, ke oni diris pri ili:CXu tio estas la popolo de la Eternulo, kiu devis eliri el Lia lando?
36:21 Sed Mi domagxis Mian sanktan nomon, kiun la domo de Izrael malsanktigis inter la nacioj, kien ili venis.
36:22 Tial diru al la domo de Izrael:Tiele diras la Sinjoro, la Eternulo:Ne pro vi Mi agas, ho domo de Izrael, sed nur pro Mia sankta nomo, kiun vi malsanktigis inter la nacioj, kien vi venis.
36:23 Kaj Mi sanktigos Mian grandan nomon, malsanktigitan cxe la nacioj, kiun vi malsanktigis inter ili; kaj la nacioj ekscios, ke Mi estas la Eternulo,  diras la Sinjoro, la Eternulo, kiam Mi montros sur vi Mian sanktecon antaux iliaj okuloj.
36:24 Mi prenos vin el inter la nacioj, Mi kolektos vin el cxiuj landoj, kaj Mi venigos vin en vian landon.
36:25 Kaj Mi aspergos vin per pura akvo, kaj vi purigxos de cxiuj viaj malpurajxoj, kaj de cxiuj viaj idoloj Mi purigos vin.
36:26 Kaj Mi donos al vi koron novan, kaj spiriton novan Mi metos en vin; Mi eligos el via korpo la sxtonan koron, kaj Mi donos al vi koron karnan.
36:27 Kaj Mian spiriton Mi metos en vin, kaj Mi faros, ke vi agados laux Miaj legxoj, kaj Miajn ordonojn vi observados kaj plenumados.
36:28 Kaj vi logxos en la lando, kiun Mi donis al viaj patroj; kaj vi estos Mia popolo, kaj Mi estos via Dio.
36:29 Kaj Mi liberigos vin de cxiuj viaj malpurajxoj; Mi vokos la grenon kaj multigos gxin, kaj Mi ne venigos sur vin malsaton.
36:30 Mi multigos la fruktojn de la arboj kaj la produktajxojn de la kampo,  por ke vi ne plu havu antaux la nacioj honton pri malsato.
36:31 Tiam vi rememoros vian malbonan konduton kaj viajn nebonajn agojn, kaj vi faros al vi mem riprocxojn pro viaj malbonagoj kaj pro viaj abomenindajxoj.
36:32 Ne pro vi Mi agas, diras la Sinjoro, la Eternulo; tion vi sciu. Hontu kaj rugxigxu pri via konduto, ho domo de Izrael!
36:33 Tiele diras la Sinjoro, la Eternulo:En la tempo, kiam Mi purigos vin de cxiuj viaj malbonagoj kaj logxatigos la urbojn, kaj la ruinoj estos rekonstruitaj,
36:34 kaj la dezertigita tero estos prilaborata anstataux tio, ke gxi estis dezerto antaux la okuloj de cxiu pasanto:
36:35 tiam oni diros:CXi tiu dezertigita tero farigxis kiel la gxardeno Eden,  kaj la urboj ruinigitaj, dezertigitaj, kaj detruitaj estas nun fortikigitaj kaj logxataj.
36:36 Kaj ekscios la nacioj, kiuj restos cxirkaux vi, ke Mi, la Eternulo,  rekonstruis la detruitajxon, priplantis la dezertigitajxon; Mi, la Eternulo,  tion diris, kaj Mi tion plenumos.
36:37 Tiele diras la Sinjoro, la Eternulo:Ankoraux en tio Mi trovigos Min al la domo de Izrael, kaj faros al ili:Mi multigos cxe ili la homojn kiel sxafojn.
36:38 Kiel la sanktaj sxafoj, kiel la sxafoj de Jerusalem dum gxiaj festoj,  tiel la dezertigitaj urboj plenigxos de amasoj da homoj; kaj oni ekscios, ke Mi estas la Eternulo.
37:1 Aperis super mi la mano de la Eternulo, kaj elirigis min en la inspiro de la Eternulo, kaj starigis min meze de ebenajxo, kiu estis plena de ostoj.
37:2 Kaj Li kondukis min cxirkauxe cxirkaux ili; estis tre multe da ili sur la ebenajxo, kaj ili estis tre sekaj.
37:3 Kaj Li diris al mi:Ho filo de homo! cxu revivigxos cxi tiuj ostoj? Mi respondis:Ho Sinjoro, ho Eternulo, nur Vi tion scias.
37:4 Kaj Li diris al mi:Profetu pri cxi tiuj ostoj, kaj diru al ili:Ho sekaj ostoj, auxskultu la vorton de la Eternulo!
37:5 Tiele diras la Sinjoro, la Eternulo, al cxi tiuj ostoj:Jen Mi venigos en vin spiriton, kaj vi revivigxos;
37:6 kaj Mi donos al vi tendenojn, Mi kreskigos cxirkaux vi karnon, Mi kovros vin per hauxto, Mi enmetos en vin spiriton, kaj vi revivigxos; kaj vi ekscios, ke Mi estas la Eternulo.
37:7 Kaj mi profetis, kiel estis ordonite al mi; kaj kiam mi eldiris mian profetajxon, farigxis bruo kaj tumulto, kaj la ostoj komencis alproksimigxadi, cxiu osto al sia osto.
37:8 Kaj mi vidis:jen sur ili estas tendenoj, kaj elkreskis karno, kaj hauxto kovris ilin supre; sed spirito en ili ne estis.
37:9 Kaj Li diris al mi:Profetu al la spirito, profetu, ho filo de homo, kaj diru al la spirito:Tiele diras la Sinjoro, la Eternulo:El la kvar ventoj venu, ho spirito, kaj ekblovu sur cxi tiujn mortigitojn, por ke ili revivigxu.
37:10 Kaj mi profetis, kiel Li ordonis al mi; kaj eniris en ilin spirito, kaj ili revivigxis kaj starigxis sur siaj piedoj, tre, tre granda armeo.
37:11 Kaj Li diris al mi:Ho filo de homo! cxi tiuj ostoj estas la tuta domo de Izrael. Jen ili diras:Sekigxis niaj ostoj, kaj pereis nia espero, decidita estas nia sorto.
37:12 Tial profetu, kaj diru al ili:Tiele diras la Sinjoro, la Eternulo:Jen Mi malfermos viajn tombojn kaj elirigos vin el viaj tomboj, ho Mia popolo,  kaj Mi venigos vin en la landon de Izrael.
37:13 Kaj vi ekscios, ke Mi estas la Eternulo, kiam Mi malfermos viajn tombojn kaj elirigos vin el viaj tomboj, ho Mia popolo.
37:14 Kaj Mi enmetos Mian spiriton en vin, kaj vi revivigxos, kaj Mi arangxos vin en via lando; kaj vi ekscios, ke Mi, la Eternulo, tion parolis kaj faris,  diras la Eternulo.
37:15 Kaj aperis al mi vorto de la Eternulo, dirante:
37:16 Vi, ho filo de homo, prenu al vi lignon, kaj skribu sur gxi:De Jehuda,  kaj de la Izraelidoj, aligxintaj al li. Poste prenu ankoraux unu lignon, kaj skribu sur gxi:De Jozef, ligno de Efraim, kaj de la tuta domo de Izrael, kiu aligxis al li.
37:17 Kaj aligu ilin al vi unu al la alia kiel unu lignon, ke ili farigxu unu en via mano.
37:18 Kaj kiam la filoj de via popolo demandos vin:CXu vi ne klarigos al ni,  kion tio signifas cxe vi?
37:19 tiam diru al ili:Tiele diras la Sinjoro, la Eternulo:Jen Mi prenos la lignon de Jozef, kiu estas en la manoj de Efraim kaj de la triboj de Izrael,  kiuj aligxis al li; kaj Mi aligos gxin kun ili al la ligno de Jehuda, kaj Mi faros ilin unu ligno, kaj ili estos unu en Mia mano.
37:20 Kaj la lignoj, sur kiuj vi estos skribinta, estu en via mano antaux iliaj okuloj.
37:21 Kaj diru al ili:Tiele diras la Sinjoro, la Eternulo:Jen Mi prenos la Izraelidojn el inter la nacioj, kien ili iris, kaj Mi kolektos ilin de cxirkauxe kaj venigos ilin en ilian landon.
37:22 Kaj Mi faros ilin unu nacio en la lando, sur la montoj de Izrael, kaj unu regxo estos regxo por ili cxiuj; kaj ili ne plu estos du popoloj kaj ne plu estos dividitaj en du regnojn.
37:23 Kaj ili ne plu sin malpurigos per siaj idoloj kaj per siaj abomenindajxoj kaj per cxiuj siaj krimoj; kaj Mi liberigos ilin el cxiuj iliaj logxlokoj, en kiuj ili pekis, kaj Mi purigos ilin; kaj ili estos Mia popolo, kaj Mi estos ilia Dio.
37:24 Kaj Mia servanto David estos regxo super ili, kaj unu pasxtisto estos por ili cxiuj; kaj ili sekvos Miajn decidojn, kaj Miajn legxojn ili observos kaj plenumos.
37:25 Kaj ili logxos en la lando, kiun Mi donis al Mia servanto Jakob kaj en kiu logxis viaj patroj; kaj ili logxos en gxi, ili kaj iliaj infanoj, kaj la infanoj de iliaj infanoj, eterne; kaj Mia servanto David estos por ili princo eterne.
37:26 Kaj Mi faros kun ili interligon de paco; gxi estos eterna interligo kun ili; Mi arangxos kaj multigos ilin, kaj Mi starigos Mian sanktejon inter ili por eterne.
37:27 Kaj Mi logxos inter ili; kaj Mi estos ilia Dio, kaj ili estos Mia popolo.
37:28 Kaj la nacioj ekscios, ke Mi, la Eternulo, sanktigas Izraelon, cxar Mia sanktejo estos inter ili por eterne.
38:1 Kaj aperis al mi vorto de la Eternulo, dirante:
38:2 Ho filo de homo, turnu vian vizagxon al Gog, en la lando Magog, cxefa princo de Mesxehx kaj Tubal, kaj profetu pri li;
38:3 kaj diru:Tiele diras la Sinjoro, la Eternulo:Jen Mi iras kontraux vin,  ho Gog, cxefa princo de Mesxehx kaj Tubal.
38:4 Kaj Mi vagigos vin, Mi metos busxbridajxon en vian busxon, kaj Mi elirigos vin kaj vian tutan militistaron, cxevalojn kaj rajdistojn, cxiujn en belegaj vestoj, grandan anaron, en kirasoj kaj kun sxildoj, kun glavo en la mano;
38:5 Persojn, Etiopojn, kaj Putidojn, cxiujn kun sxildoj kaj kaskoj;
38:6 Gomeron kun cxiuj gxiaj tacxmentoj, la domon de Togarma, de la nordaj randoj, kun cxiuj gxiaj tacxmentoj; multaj popoloj estos kun vi.
38:7 Pretigu vin kaj arangxu vin, vi kaj cxiuj homamasoj, kiuj kolektigxis al vi, kaj vi estu ilia gvidanto.
38:8 Post longa tempo vi estos elvokita; en la lastaj jaroj vi venos en la landon liberigitan el glavo, al la popolo, kolektita el inter multaj gentoj,  sur la montojn de Izrael, kiuj cxiam estis dezertaj, al la popolo, kiu estos elkondukita el inter la gentoj kaj nun tuta logxas ekster dangxero.
38:9 Kaj vi levigxos, kaj venos kiel ventego; vi estos kiel nubego, kiu volas kovri la teron, vi kaj cxiuj viaj tacxmentoj kaj la multaj popoloj kun vi.
38:10 Tiele diras la Sinjoro, la Eternulo:En tiu tempo venos en vian koron diversaj deziroj, kaj vi pripensos malbonajn intencojn.
38:11 Kaj vi diros:Mi iros kontraux la landon nebaritan, mi iros kontraux la trankvilulojn, kiuj pensas, ke ili logxas ekster dangxero, kiuj logxas cxiuj sen muroj kaj ne havas riglilojn nek pordojn;
38:12 por ke mi faru rabadon kaj kaptu kaptajxon, kaj metu la manon sur la denove logxatajn ruinojn, kaj sur la popolon, kiu estas rekolektita el inter la nacioj, okupas sin per brutedukado kaj komercado, kaj logxas sur la centro de la tero.
38:13 SXeba kaj Dedan, kaj la komercistoj de Tarsxisx, kaj cxiuj gxiaj potenculoj diros al vi:CXu ne por fari rabadon vi venis? cxu ne por kapti kaptajxon vi kolektis vian homomulton, por forporti argxenton kaj oron, por preni brutojn kaj havajxojn, por fari grandan rabadon?
38:14 Tial profetu, ho filo de homo, kaj diru al Gog:Tiele diras la Sinjoro,  la Eternulo:CXu vi ne scias pri tiu tempo, kiam Mia popolo Izrael devas logxi sendangxere?
38:15 Vi venos de via loko, de la nordaj randoj, vi kaj multaj popoloj kun vi, cxiuj rajdante sur cxevaloj, granda homomulto kaj potenca armeo;
38:16 kaj vi iros kontraux Mian popolon Izrael kiel nubo, por kovri la landon. Tio okazos en la lasta tempo. Mi permesos al vi veni en Mian landon,  por ke la nacioj ekkonu Min, kiam Mi montros sur vi Mian sanktecon antaux iliaj okuloj, ho Gog.
38:17 Tiele diras la Sinjoro, la Eternulo:Vi estas ja tiu, pri kiu Mi parolis en la antikva tempo per Miaj servantoj, la profetoj de Izrael, kiuj en tiu tempo antauxdiris la jarojn, kiam Mi venigos vin sur ilin.
38:18 En tiu tempo, kiam Gog venos sur la teron de Izrael, diras la Sinjoro,  la Eternulo, levigxos Mia kolero kaj Mia indigno.
38:19 Kaj en Mia fervoro, en la fajro de Mia kolero Mi decidis, ke en tiu tempo estos granda tumulto sur la tero de Izrael;
38:20 kaj ektremos antaux Mi la fisxoj de la maro, la birdoj de la cxielo, la bestoj de la kampo, cxiuj rampajxoj, kiuj rampas sur la tero, kaj cxiuj homoj, kiuj estas sur la tero; kaj renversigxos la montoj, falos la rokkrutajxoj, kaj cxiuj muroj falos sur la teron.
38:21 Kaj Mi vokos kontraux lin glavon sur cxiuj Miaj montoj, diras la Sinjoro, la Eternulo; cxiu prenos glavon kontraux sian fraton.
38:22 Kaj Mi faros kontraux li jugxon per pesto kaj sangoversxado; Mi sendos pluvegon, sxtonan hajlon, fajron, kaj sulfuron sur lin kaj sur liajn tacxmentojn, kaj sur la multajn popolojn, kiuj estos kun li.
38:23 Kaj Mi montros Mian grandecon kaj sanktecon, kaj Mi konatigos Min antaux la okuloj de multaj popoloj; kaj ili ekscios, ke Mi estas la Eternulo.
39:1 Kaj vi, ho filo de homo, profetu pri Gog, kaj diru:Tiele diras la Sinjoro, la Eternulo:Jen Mi iras kontraux vin, ho Gog, cxefa princo de Mesxehx kaj Tubal.
39:2 Kaj Mi vagigos vin, allogos vin, levos vin de la nordaj randoj, kaj venigos vin sur la montojn de Izrael.
39:3 Kaj Mi elbatos vian pafarkon el via maldekstra mano, kaj Mi elfaligos viajn sagojn el via dekstra mano.
39:4 Sur la montoj de Izrael vi falos, vi kaj cxiuj viaj tacxmentoj, kaj la popoloj, kiuj estos kun vi; al cxiaspecaj rabobirdoj kaj al la bestoj de la kampo Mi transdonos vin kiel mangxajxon.
39:5 Sur la kampo vi falos; cxar Mi tion decidis, diras la Sinjoro, la Eternulo.
39:6 Kaj Mi sendos fajron sur Magogon kaj sur la eksterdangxerajn logxantojn de la insuloj; kaj oni ekscios, ke Mi estas la Eternulo.
39:7 Kaj Mian sanktan nomon Mi konatigos meze de Mia popolo Izrael, kaj Mi ne plu permesos malhonori Mian sanktan nomon; kaj la popoloj ekscios, ke Mi estas la Eternulo, la Sanktulo en Izrael.
39:8 Jen tio venos kaj plenumigxos, diras la Sinjoro, la Eternulo; tio estos la tempo, pri kiu Mi parolis.
39:9 Kaj eliros la logxantoj de la urboj de Izrael, faros fajron, kaj bruligos la armilojn, la sxildojn kaj kirasojn, la pafarkojn kaj sagojn, la ponardojn kaj lancojn; kaj ili bruligados per tio fajron en la dauxro de sep jaroj.
39:10 Ili ne alportados lignon de la kampo, ne hakados el la arbaroj, sed per la armiloj ili farados fajron; ili prirabos siajn rabintojn, kaj prenos kaptajxon de tiuj, kiuj prenis kaptajxon de ili, diras la Sinjoro, la Eternulo.
39:11 En tiu tempo Mi donos al Gog tombolokon en Izrael, la valon, tra kiu oni iras orienten de la maro, kaj gxi fortimigos la pasantojn, kaj tie oni enterigos Gogon kaj lian tutan homomulton, kaj oni nomos gxin Valo de la Homomulto de Gog.
39:12 Kaj la domo de Izrael enterigos ilin, por purigi la landon, en la dauxro de sep monatoj.
39:13 Kaj la enterigadon faros la tuta popolo de la lando; kaj glora estos por ili tiu tempo, kiam Mi montros Mian majeston, diras la Sinjoro, la Eternulo.
39:14 Kaj ili destinos konstantajn homojn, kiuj irados tra la lando, kaj kune kun la trairantoj ili enterigados tiujn, kiuj restis sur la suprajxo de la tero, por purigi cxi tiun; post paso de sep monatoj ili komencos la sercxadon.
39:15 Kaj kiam iu el la trairantoj de la lando vidos oston de homo, li starigos cxe gxi signon, gxis la enterigantoj enterigos gxin en la Valo de la Homomulto de Gog.
39:16 Kaj ecx la nomo de la urbo estos Homomulto. Kaj oni purigos la landon.
39:17 Kaj vi, ho filo de homo, tiele diras la Sinjoro, la Eternulo:Diru al la cxiaspecaj birdoj kaj al cxiuj bestoj de la kampo:Kolektigxu kaj venu,  kunvenu de cxirkauxe al la bucxado, kiun Mi faras por vi, al la granda bucxado sur la montoj de Izrael; kaj vi mangxos karnon kaj trinkos sangon.
39:18 Karnon de fortuloj vi mangxos, kaj sangon de princoj de la tero vi trinkos, kiel de virsxafoj, sxafidoj, kaproj, kaj bovoj, cxiuj bone grasigitaj.
39:19 Kaj vi mangxos grasajxon gxissate, kaj vi trinkos sangon gxisebrie de Mia bucxofero, kiun Mi bucxis por vi.
39:20 Kaj cxe Mia tablo vi satigxos de cxevaloj kaj rajdantoj, de fortuloj kaj cxiaspecaj militistoj, diras la Sinjoro, la Eternulo.
39:21 Kaj Mi montros Mian majeston inter la nacioj, kaj cxiuj nacioj vidos Mian jugxon, kiun Mi faris, kaj Mian manon, kiun Mi metis sur ilin.
39:22 Kaj la domo de Izrael ekscios, ke Mi estas la Eternulo, ilia Dio, de tiu tempo kaj plue.
39:23 Kaj la nacioj ekscios, ke la domo de Izrael estis forkondukita en kaptitecon pro siaj malbonagoj; pro tio, ke ili perfidis Min, Mi kasxis Mian vizagxon antaux ili kaj transdonis ilin en la manojn de iliaj malamikoj, kaj ili cxiuj falis de glavo.
39:24 Konforme al ilia malpureco kaj al iliaj krimoj Mi agis kun ili, kaj Mi kasxis antaux ili Mian vizagxon.
39:25 Tial tiele diras la Sinjoro, la Eternulo:Nun Mi revenigos la forkaptitojn de Jakob, Mi kompatos la tutan domon de Izrael, kaj Mi fervoros pri Mia sankta nomo.
39:26 Kaj ili konscios sian malhonoron, kaj cxiujn siajn perfidojn, kiujn ili faris kontraux Mi, kiam ili sidos sendangxere sur sia tero kaj neniu ilin timigos;
39:27 kiam Mi revenigos ilin el inter la popoloj kaj kolektos ilin el la landoj de iliaj malamikoj kaj montros sur ili Mian sanktecon antaux la okuloj de la multaj popoloj.
39:28 Kaj ili ekscios, ke Mi, la Eternulo, estas ilia Dio, kiam, dispelinte ilin inter la naciojn, Mi rekolektos ilin en ilian landon kaj neniun plu restigos tie.
39:29 Kaj Mi ne plu kasxos Mian vizagxon antaux ili, kiam Mi elversxos Mian spiriton sur la domon de Izrael, diras la Sinjoro, la Eternulo.
40:1 En la dudek-kvina jaro de nia forkaptiteco, en la komenco de la jaro, en la deka tago de la monato, en la dek-kvara jaro post la disbato de la urbo,  gxuste en tiu tago aperis super mi la mano de la Eternulo kaj venigis min tien.
40:2 En Dia vizio Li venigis min en la landon de Izrael, kaj starigis min sur tre alta monto, sur kiu sude estis kvazaux konstruajxoj de urbo.
40:3 Kaj Li venigis min tien, kaj jen mi ekvidis viron, kies aspekto estis kiel aspekto de kupro; en la mano li havis fadenan sxnureton kaj mezurstangon, kaj li staris cxe pordego.
40:4 Kaj tiu viro ekparolis al mi:Ho filo de homo, rigardu per viaj okuloj,  auxskultu per viaj oreloj, kaj atentu per via koro cxion, kion mi montros al vi; cxar vi estas venigita cxi tien, por ke mi tion montru al vi. CXion, kion vi vidos, raportu al la domo de Izrael.
40:5 Kaj jen mi ekvidis muron ekster la domo cxirkauxe, kaj en la mano de la viro estis mezurstango, havanta la longon de ses ulnoj kun aldono po manlargxo por cxiu ulno; kaj li mezuris sur tiu konstruajxo unu stangon lauxlargxe kaj unu stangon lauxalte.
40:6 Kaj li aliris al la pordego, kiu estis turnita orienten, kaj supreniris sur gxia sxtuparo; kaj li mezuris sur unu sojlo de la pordego la largxon de unu stango kaj sur la dua sojlo la largxon de unu stango.
40:7 Kaj en la flankaj cxambretoj li mezuris unu stangon da longo kaj unu stangon da largxo, kaj inter la cxambretoj kvin ulnojn; kaj sur la sojlo de la pordego apud la portiko, kondukanta al la interna pordego, ankaux unu stangon.
40:8 Kaj en la portiko de la interna pordego li mezuris unu stangon.
40:9 En la portiko de la pordego li mezuris ok ulnojn kaj sur gxiaj kolonoj du ulnojn; la portiko de la pordego estis interne de la konstruajxo.
40:10 Da flankaj cxambretoj cxe la orienta pordego estis tri sur unu flanko kaj tri sur la alia flanko; cxiuj tri havis unu mezuron, kaj ankaux la ambauxflankaj kolonoj havis unu mezuron.
40:11 Li mezuris la largxon de la enirejo de la pordego, dek ulnojn;  lauxlonge de la pordego li mezuris dek tri ulnojn.
40:12 La spaco antaux la cxambretoj estis po unu ulno sur ambaux flankoj, kaj la cxambretoj havis po ses ulnoj sur ambaux flankoj.
40:13 Kaj li mezuris la pordegon de la tegmento de unu cxambreto gxis la tegmento de la dua cxambreto, dudek kvin ulnojn lauxlargxe; unu pordo estis kontraux la alia pordo.
40:14 Kaj en la kolonoj li kalkulis sesdek ulnojn, en la kolonoj de la korto kaj de la pordego cxirkauxe.
40:15 Kaj de la antauxo de la pordego de la eniro gxis la antauxo de la interna portiko de la pordego estis kvindek ulnoj.
40:16 Kaj kovritaj fenestroj estis en la flankaj cxambretoj kaj en la vestibloj kun direkto internen, cxirkauxe de la pordego; tiel ankaux en la vestibloj la fenestroj estis direktitaj cxe cxiuj flankoj internen, kaj sur la kolonoj estis pentritaj palmoj.
40:17 Kaj li venigis min sur la korton eksteran; kaj tie mi ekvidis cxambrojn kaj pavimon, faritan cxirkauxe cxe la korto; tridek cxambroj estis sur la pavimo.
40:18 La pavimo estis flanke de la pordegoj; lauxlonge de la pordegoj la pavimo estis pli malalte.
40:19 Kaj li mezuris la largxon deloke de la malsupra pordego gxis la ekstera rando de la interna korto, cent ulnojn orienten kaj norden.
40:20 Li mezuris ankaux la longon kaj la largxon de la norden turnita pordego de la ekstera korto.
40:21 Kaj da flankaj cxambretoj estis ambauxflanke po tri; kaj gxiaj kolonoj kaj portikoj havis la saman mezuron, kiel cxe la unua pordego:kvindek ulnojn da longo kaj dudek kvin ulnojn da largxo.
40:22 GXiaj fenestroj kaj vestibloj kaj palmornamoj havis la saman mezuron,  kiel la pordego turnita orienten; per sep sxtupoj oni levigxadis sur gxin;  kaj antaux gxi estis gxia vestiblo.
40:23 Kaj la pordegoj de la interna korto estis kontraux la pordegoj norda kaj orienta; kaj li mezuris de pordego gxis pordego cent ulnojn.
40:24 Kaj li kondukis min suden; kaj jen estis pordego turnita suden; kaj li mezuris gxiajn kolonojn kaj vestiblojn, kaj ilia mezuro estis la sama, kiel cxe la aliaj.
40:25 Kaj fenestrojn kaj vestiblojn cxirkauxe gxi havis tiajn samajn, kiel tiuj fenestroj; la longo de la pordego estis kvindek ulnoj, kaj la largxo dudek kvin ulnoj.
40:26 Kaj por supreniri gxi havis sep sxtupojn, kaj iliaj vestibloj estis antaux ili, kaj palmornamojn gxiaj kolonoj havis po unu sur unu flanko kaj unu sur la alia flanko.
40:27 Ankaux cxe la interna korto estis pordego turnita suden; kaj li mezuris de unu pordego al la alia, turnita suden, cent ulnojn.
40:28 Kaj li venigis min sur la internan korton tra la suda pordego; kaj li mezuris cxe la suda pordego la saman mezuron.
40:29 Kaj gxiaj cxambretoj kaj kolonoj kaj portikoj havis la saman mezuron,  kiel tiuj; kaj fenestrojn gxi kaj gxiaj portikoj havis cxirkauxe; cxio havis la longon de kvindek ulnoj kaj la largxon de dudek kvin ulnoj.
40:30 Kaj la portikoj cxirkauxe havis la longon de dudek kvin ulnoj kaj la largxon de kvin ulnoj.
40:31 Estis ankaux portiko al la ekstera korto, kaj palmornamoj sur la kolonoj, kaj ok sxtupoj por levigxo.
40:32 Kaj li venigis min sur la internan korton al la orienta flanko; kaj li mezuris cxe la pordego la samajn mezurojn, kiel cxe la aliaj.
40:33 Kaj gxiaj cxambretoj kaj kolonoj kaj portikoj havis la samajn mezurojn;  kaj fenestrojn gxi kaj gxiaj portikoj havis cxirkauxe; cxio havis la longon de kvindek ulnoj kaj la largxon de dudek kvin ulnoj.
40:34 Estis ankaux portiko al la ekstera korto, kaj palmornamoj sur la kolonoj ambauxflanke, kaj ok sxtupoj por levigxo.
40:35 Kaj li venigis min al la norda pordego; kaj li mezuris tie tiajn samajn mezurojn.
40:36 GXi havis cxambretojn, kolonojn, kaj portikojn, kaj fenestrojn cxirkauxe; cxio havis la longon de kvindek ulnoj kaj la largxon de dudek kvin ulnoj.
40:37 Kaj gxiaj kolonoj staris en la direkto al la ekstera korto, kaj palmornamoj estis sur la kolonoj ambauxflanke, kaj ok sxtupoj por levigxo.
40:38 Estis ankaux cxambro kun sia enirejo apud la kolonoj cxe la pordegoj;  tie oni lavadis la bruloferon.
40:39 En la portiko de la pordego staris du tabloj sur unu flanko kaj du tabloj sur la dua flanko, por bucxi sur ili la bruloferon, pekoferon, kaj kulpoferon.
40:40 CXe la ekstera flanko apud la enirejo de la norda pordego staris du tabloj, kaj cxe la dua flanko, apud la portiko de la pordego, staris ankaux du tabloj.
40:41 Kvar tabloj unuflanke kaj kvar tabloj aliaflanke staris cxe la flankoj de la pordego:ok tabloj, sur kiuj oni bucxadis.
40:42 Kaj kvar tabloj por bruloferoj estis el cxirkauxhakitaj sxtonoj, kaj havis la longon de unu ulno kaj duono kaj la largxon de unu ulno kaj duono kaj la alton de unu ulno; sur ili oni kusxigadis la ilojn, per kiuj oni bucxadis la bruloferon kaj aliajn oferojn.
40:43 Kaj listeloj, havantaj la largxon de unu manplato, estis cxe la muroj de la domo cxirkauxe; kaj sur la tablojn oni metadis la viandon de la ofero.
40:44 Ekstere de la interna pordego estis cxambroj por kantistoj, cxe la interna korto, flanke de la norda pordego; ili estis turnitaj per sia vizagxa flanko suden, sed unu, flanke de la orienta cxambro, estis turnita norden.
40:45 Kaj li diris al mi:CXi tiu cxambro, kiu estas turnita suden, estas por la pastroj, kiuj plenumas la servadon en la domo;
40:46 kaj la cxambro, kiu estas turnita per sia vizagxa flanko norden, estas por la pastroj, kiuj plenumas la servadon cxe la altaro:tio estas la filoj de Cadok, kiuj solaj el la idoj de Levi povas alproksimigxi al la Eternulo, por servi al Li.
40:47 Kaj li mezuris la korton:gxi havis la longon de cent ulnoj kaj la largxon de cent ulnoj, gxi estis kvadrata; kaj la altaro staris antaux la domo.
40:48 Kaj li venigis min en la vestiblon de la domo; kaj li mezuris cxe kolono de la portiko kvin ulnojn cxe unu flanko kaj kvin ulnojn cxe la dua flanko; kaj la largxo de la pordego estis tri ulnoj cxe unu flanko kaj tri ulnoj cxe la dua flanko.
40:49 La longo de la portiko estis dudek ulnoj, kaj la largxo dek unu ulnoj,  kaj gxi havis sxtupojn por supreniri; kaj la kolonoj havis bazajxojn, unu cxe unu flanko kaj unu cxe la alia flanko.
41:1 Kaj li venigis min en la templon; kaj li mezuris cxe la kolonoj ses ulnojn da largxo cxe unu flanko kaj ses ulnojn da largxo cxe la alia flanko,  lauxlargxe de la tabernaklo.
41:2 La largxo de la pordo estis dek ulnoj, kaj la flankoj de la pordo havis la largxon de kvin ulnoj cxe unu flanko kaj kvin ulnoj cxe la alia flanko;  kaj li mezuris la longon de la templo, kvardek ulnojn, kaj la largxon, dudek ulnojn.
41:3 Kaj li eniris internen, kaj mezuris sur la kolono de la pordo du ulnojn kaj sur la pordo mem ses ulnojn; kaj la largxo de la pordo estis sep ulnoj.
41:4 Kaj li mezuris en la longo de la templo dudek ulnojn kaj en la largxo dudek ulnojn en la interna parto de la templo; kaj li diris al mi:CXi tio estas la plejsanktejo.
41:5 Kaj li mezuris la muron de la domo, kiu havis ses ulnojn da diko, kaj la largxo de la flanka galerio cxirkauxe de la tuta domo estis kvar ulnoj.
41:6 Kaj la flankaj galerioj, unu apud la alia, havis la longon de tridek tri futoj, kaj limigxis per la muro, kiu estis cxe la domo por la galerioj cxirkauxe, por ke ili estu kunigitaj inter si, sed ne kunigitaj kun la muro de la domo.
41:7 Kaj la largxo kaj amplekso de la flankaj galerioj estis des pli grandaj ju pli alte; cxar ankaux la domo estis ju pli alte des pli ampleksa cxiuflanke, kaj supre la domo estis pli largxa; kaj el la malsupra galerio oni povis iri en la supran tra la meza.
41:8 Kaj mi vidis cxe la domo cxirkauxe altajxon, kiu estis la fundamento por la galerioj kaj havis la largxon de tuta stango de ses ulnoj.
41:9 La largxo de la muro de la galerio ekstere estis kvin ulnoj, kaj libera loko kondukis al la galerioj de la domo.
41:10 Kaj la interspaco inter la oficaj cxambroj, kiuj estis cxiuflanke cxirkaux la domo, estis dudek ulnoj.
41:11 Kaj estis pordoj el la galerioj al la libera loko, unu pordo turnita norden kaj unu pordo suden; la largxo de la libera loko estis kvin ulnoj cxirkauxe.
41:12 La konstruajxo, kiu estis turnita al la placo okcidenten, havis la largxon de sepdek ulnoj; kaj la muro de la konstruajxo havis la largxon de kvin ulnoj cxiuflanke, kaj gxia longo estis nauxdek ulnoj.
41:13 Kaj li mezuris la longon de la domo, cent ulnojn; kaj la placo kaj la konstruajxo kaj gxiaj muroj havis ankaux la longon de cent ulnoj.
41:14 Kaj la largxo de la antauxa flanko de la domo kaj la placo orienta havis ankaux cent ulnojn.
41:15 Kaj li mezuris la longon de la konstruajxo kontraux la placo, kiu estis malantauxe, kun gxiaj flankaj partoj ambauxflanke, cent ulnojn; ankaux la internan templon kaj la portikojn de la korto.
41:16 La sojloj kaj la kovritaj fenestroj kaj la galerioj cxirkauxe en siaj tri etagxoj kontraux cxiu sojlo estis tabulkovritaj per ligno cxiuflanke,  ankaux la tero gxis la fenestroj; kaj la fenestroj estis kovritaj.
41:17 De la supra parto de la pordo gxis la internaj kaj eksteraj partoj de la domo laux la tuta muro cxirkauxe, interne kaj ekstere cxio estis lauxmezura.
41:18 Kaj estis faritaj keruboj kaj palmornamoj; inter unu kerubo kaj la alia estis palmornamo, kaj cxiu kerubo havis du vizagxojn.
41:19 Kaj homa vizagxo estis turnita al la palmornamo de unu flanko, kaj al la palmornamo de la dua flanko estis turnita vizagxo leonida; tiel estis farite en la tuta domo cxirkauxe.
41:20 De la tero gxis la supro de la pordo estis skulptitaj la keruboj kaj la palmornamoj, ankaux sur la muro de la templo.
41:21 La templo havis kvarangulajn fostojn, kaj la tuta aspekto de la sanktejo estis simetria.
41:22 La ligna altaro havis la alton de tri ulnoj kaj la longon de du ulnoj;  gxiaj anguloj kaj cxiuj gxiaj flankoj estis el ligno. Kaj li diris al mi:CXi tio estas la tablo, kiu staras antaux la Eternulo.
41:23 Kaj du pordoj estis en la templo kaj en la sanktejo.
41:24 CXiu pordo havis du fermoplatojn, kiuj ambaux estis moveblaj; du fermoplatojn havis unu pordo, kaj du fermoplatojn havis la dua.
41:25 Kaj sur ili, sur la pordoj de la templo, trovigxis keruboj kaj palmornamoj similaj al tiuj, kiuj estis sur la muroj; kaj antaux la portiko ekstere estis ligna podio.
41:26 Kaj kovritaj fenestroj kaj palmornamoj estis cxe ambaux flankoj de la portiko kaj flankpartoj de la domo kaj podioj.
42:1 Kaj li elkondukis min sur la korton eksteran, kiu estis en norda direkto; kaj li venigis min al la ofica cxambro, kiu estis kontraux la placo kaj kontraux la konstruajxo norde.
42:2 GXia longo gxis la norda pordo estis cent ulnoj, kaj la largxo kvindek ulnoj.
42:3 Kontraux la dudek ulnoj de la interna korto kaj kontraux la pavimo de la ekstera korto estis galerio apud galerio trietagxe.
42:4 Kaj antaux la oficaj cxambroj estis pasejo, havanta la largxon de dek ulnoj kaj internen unu ulnon; iliaj pordoj malfermigxadis norden.
42:5 La supraj cxambroj estis malpli ampleksaj, cxar la galerioj iom deprenis de ili kompare kun la malsupraj kaj mezaj partoj de la konstruajxo.
42:6 CXar ili estis trietagxaj kaj ili ne havis kolonojn kiel la kolonoj de la kortoj, tial ili estis malgrandigitaj kompare kun la malsupraj kaj mezaj,  komencante de la tero.
42:7 Kaj la muro ekster la oficaj cxambroj, en la direkto al la ekstera korto, havis antaux la cxambroj la longon de kvindek ulnoj.
42:8 CXar la longo de la cxambroj, turnitaj al la ekstera korto, estis kvindek ulnoj, tial la spaco antaux la templo estis cent ulnoj.
42:9 Kaj malsupre por tiuj cxambroj estis enirejo de oriente, por ke oni povu veni al ili el la ekstera korto.
42:10 Lauxlargxe de la muro de la korto en la direkto al oriento, antaux la placo kaj antaux la konstruajxo estis cxambroj.
42:11 Kaj pasejo antaux ili estis tia sama, kiel antaux la cxambroj, kiuj estis norde, kaj tiaj samaj estis ilia longo kaj largxo, cxiuj iliaj eliroj kaj ilia arangxo kaj iliaj pordoj.
42:12 Kaj simile al la pordoj de la cxambroj turnitaj suden ankaux cxe la orientaj cxambroj estis enira pordo cxe la komenco de la vojo, de tiu vojo,  kiu iris lauxlonge de la muro.
42:13 Kaj li diris al mi:La cxambroj nordaj kaj la cxambroj sudaj, kiuj estas antaux la placo, estas cxambroj sanktaj, en kiuj la pastroj, starantaj proksime al la Eternulo, konsumas la plej sanktajn oferojn; tie ili kusxigas la plej sanktajn oferojn kaj la farunoferon kaj pekoferon kaj kulpoferon,  cxar la loko estas sankta.
42:14 Kiam la pastroj eniris cxi tien, ili devas ne eliri el la sanktejo sur la eksteran korton, antaux ol ili restigis cxi tie siajn vestojn, en kiuj ili faris la servadon, cxar tiuj vestoj estas sanktaj; ili metu sur sin aliajn vestojn, kaj tiam ili povas iri al lokoj de la popolo.
42:15 Kiam li finis la mezuradon de la interna domo, li elkondukis min tra la pordego, kiu estis turnita orienten, kaj mezuris la domon cxe cxiuj flankoj.
42:16 Li mezuris la orientan flankon per la mezura stango, kvincent mezurajn stangojn cxirkauxe.
42:17 Li mezuris la nordan flankon, ankaux kvincent mezurajn stangojn cxirkauxe.
42:18 La sudan flankon li mezuris, ankaux kvincent mezurajn stangojn.
42:19 Li turnis sin al la okcidenta flanko, kaj tie ankaux mezuris kvincent mezurajn stangojn.
42:20 De kvar flankoj li mezuris; la muro cxirkauxe havis kvincent stangojn da longo kaj kvincent stangojn da largxo, por apartigi la sanktajxon de la nesanktajxo.
43:1 Kaj li venigis min al la pordego, al tiu pordego, kiu estas turnita orienten.
43:2 Kaj jen la majesto de la Dio de Izrael estis venanta laux la orienta vojo; kaj Lia vocxo estis kiel la bruo de granda akvo; kaj la tero lumigxis de Lia majesto.
43:3 Tio estis vizio simila al tiu vizio, kiun mi vidis antauxe, kiam mi iris, por antauxdiri pereon al la urbo, kaj vizio simila al tiu, kiun mi vidis cxe la rivero Kebar. Kaj mi jxetis min vizagxaltere.
43:4 Kaj la majesto de la Eternulo eniris en la domon tra la pordego, kiu estis turnita orienten.
43:5 Kaj levis min la spirito, kaj venigis min sur la internan korton; kaj jen la majesto de la Eternulo plenigis la domon.
43:6 Kaj mi auxdis, ke Iu parolas al mi el la domo, kaj viro staris apud mi.
43:7 Kaj estis dirite al mi:Ho filo de homo! jen estas la loko de Mia trono,  kaj la loko de la plandoj de Miaj piedoj, kie Mi logxos eterne inter la Izraelidoj; kaj la domo de Izrael ne plu malpurigos Mian sanktan nomon, nek ili nek iliaj regxoj, per sia malcxastado kaj per la kadavrajxoj de siaj regxoj sur iliaj altajxoj.
43:8 Ili starigis sian sojlon apud Mia sojlo kaj siajn fostojn apud Miaj fostoj, tie ke nur muro estis inter Mi kaj ili; kaj ili malpurigis Mian sanktan nomon per siaj abomenindajxoj, kiujn ili faris; tial Mi pereigis ilin en Mia kolero.
43:9 Sed nun ili forigos de Mi sian malcxastajxon kaj la kadavrajxojn de siaj regxoj, kaj Mi logxos inter ili eterne.
43:10 Vi, ho filo de homo, montru al la domo de Izrael cxi tiun domon, por ke ili ekhontu pri siaj malbonagoj kaj alkonformigu sin al gxia arangxo.
43:11 Kaj se ili ekhontos pri cxio, kion ili faris, tiam montru al ili la bildon de la domo, gxian arangxon, gxiajn elirojn kaj enirojn, cxiujn gxiajn manierojn kaj legxojn, cxiujn gxiajn morojn kaj instrukciojn, kaj priskribu cxion antaux iliaj okuloj, por ke ili observu cxiujn gxiajn instrukciojn kaj legxojn kaj plenumu ilin.
43:12 Jen estas la legxo por la domo:la tuta spaco sur la supro de la monto cxirkauxe estas plejsanktejo; tio estas la legxo por la domo.
43:13 Kaj jen estas la mezuroj de la altaro laux ulnoj, kun aldono po manlargxo por cxiu ulno:la bazo havu unu ulnon kaj la largxo unu ulnon, kaj la listelo cxe gxia rando cxirkauxe havu la largxon de unu manstrecxo; kaj tia estu la dorso de la altaro.
43:14 Kaj de la bazo sur la tero gxis la malsupra elstarajxo devas esti du ulnoj, kaj la largxo estu unu ulno; kaj de la malgranda elstarajxo gxis la granda elstarajxo estu kvar ulnoj, kaj la largxo unu ulno.
43:15 Kaj la altaro mem havu kvar ulnojn, kaj de la altaro levigxu supren kvar kornoj.
43:16 Kaj la altaro havu dek du ulnojn da longo kaj dek du ulnojn da largxo,  gxi estu kvadrata sur cxiuj siaj kvar flankoj.
43:17 Kaj la elstarajxo havu dek kvar ulnojn da longo kaj dek kvar ulnojn da largxo sur cxiuj siaj kvar flankoj, kaj la listelo cxirkaux gxi havu duonon de ulno, kaj gxia bazo cxirkauxe havu unu ulnon; kaj gxiaj sxtupoj devas esti cxe la orienta flanko.
43:18 Kaj Li diris al mi:Ho filo de homo! tiele diras la Sinjoro, la Eternulo:Tio estas la legxoj por la altaro por tiu tago, kiam oni konstruos gxin, por alportadi sur gxi bruloferojn kaj aspergadi gxin per sango.
43:19 Kaj al la pastroj Levidoj el la idaro de Cadok, kiuj alproksimigxos al Mi, por servi al Mi, diras la Sinjoro, la Eternulo, donu bovidon kiel pekoferon.
43:20 Kaj prenu iom el gxia sango, kaj sxprucigu sur gxiajn kvar kornojn kaj sur la kvar angulojn de la elstarajxo kaj sur la listelon cxirkauxe; kaj per tio vi gxin purigos kaj pekliberigos.
43:21 Poste prenu la pekoferan bovidon, kaj forbruligu gxin sur aparta loko de la domo ekster la sanktejo.
43:22 Kaj en la sekvanta tago alportu virkapron sendifektan kiel pekoferon;  kaj oni pekliberigu la altaron tiel same, kiel oni pekliberigis per la bovido.
43:23 Kiam vi finos la pekliberigon, alportu bovidon sendifektan, kaj sendifektan virsxafon el la sxafoj;
43:24 kaj alportu ilin antaux la Eternulon, kaj la pastroj jxetu sur ilin salon kaj faru el ili bruloferon al la Eternulo.
43:25 Dum sep tagoj alportu cxiutage pekoferan kapron; kaj ili alportu po unu bovido el la bovoj kaj po unu virsxafo el la sxafoj, sendifektajn.
43:26 Dum sep tagoj oni pekliberigu la altaron kaj purigu gxin kaj konsekru gxin.
43:27 Kiam finigxos tiuj tagoj, komencante de la oka tago kaj plue, la pastroj farados sur la altaro viajn bruloferojn kaj viajn pacoferojn; kaj Mi estos favora al vi, diras la Sinjoro, la Eternulo.
44:1 Kaj li venigis min denove al la ekstera pordego de la sanktejo, al tiu,  kiu estis turnita orienten; sed gxi estis sxlosita.
44:2 Kaj la Eternulo diris al mi:CXi tiu pordego estos sxlosita, kaj oni gxin ne malfermu, kaj neniu iru tra gxi; cxar la Eternulo, Dio de Izrael, eniris tra gxi, tial gxi restu sxlosita.
44:3 Nur la princo, la princo povas sidi en gxi, por mangxi panon antaux la Eternulo; tra la portiko de la pordego li eniru, kaj laux la sama vojo li eliru.
44:4 Kaj li venigis min al la domo tra la norda pordego; kaj mi ekvidis, ke jen la majesto de la Eternulo plenigis la domon de la Eternulo; kaj mi jxetis min vizagxaltere.
44:5 Kaj la Eternulo diris al mi:Ho filo de homo, atentu per via koro,  rigardu per viaj okuloj, kaj auxskultu per viaj oreloj cxion, kion Mi diras al vi pri cxiuj legxoj de la domo de la Eternulo kaj pri cxiuj gxiaj instrukcioj; kaj atentu la eniron en la domon kaj cxiujn elirojn el la sanktejo.
44:6 Kaj diru al la malobeema domo de Izrael:Tiele diras la Sinjoro, la Eternulo:Suficxaj estu por vi cxiuj viaj abomenindajxoj, ho domo de Izrael.
44:7 Vi venigis aligentulojn kun necirkumcidita koro kaj necirkumcidita karno, ke ili estu en Mia sanktejo, por malsanktigi Mian domon; vi alportadis Mian panon, grasajxon, kaj sangon, kaj rompadis Mian interligon per cxiuj viaj abomenindajxoj.
44:8 Vi ne plenumadis mem Mian sanktan servadon, sed vi faris ilin plenumantoj de Mia servado en Mia sanktejo.
44:9 Tiele diras la Sinjoro, la Eternulo:Neniu aligentulo kun necirkumcidita koro kaj necirkumcidita karno eniru en Mian sanktejon, ecx el tiuj aligentuloj, kiuj logxas inter la Izraelidoj.
44:10 Sed la Levidoj, kiuj malproksimigxis de Mi, kiam la Izraelidoj erarvagis, kaj kiuj perfidis Min, por sekvi siajn idolojn, ili estu punataj pro siaj malbonagoj.
44:11 Ili estos en Mia sanktejo servistoj, havantaj sian oficon cxe la pordegoj de la domo, simplaj servistoj en la domo; ili bucxados por la popolo la bruloferon kaj bucxoferon, kaj ili staros antaux la homoj, por servi ilin.
44:12 Pro tio, ke ili servis ilin antaux iliaj idoloj kaj estis por la Izraelidoj logilo al malbonagoj, pro tio Mi levis Mian manon sur ilin, diras la Sinjoro, la Eternulo, kaj ili estu punataj pro siaj malbonagoj.
44:13 Ili ne alproksimigxu al Mi, por fari pastran servadon antaux Mi kaj por aliri al cxiuj Miaj sanktajxoj, al la plejsanktejo; ili portu sur si sian malhonoron, kaj siajn abomenindajxojn, kiujn ili faris.
44:14 Mi destinis por ili esti servistoj en la domo por cxiuj laboroj en gxi,  kaj por cxio, kio estas farata en gxi.
44:15 Sed la pastroj Levidoj, filoj de Cadok, kiuj plenumadis la servadon en Mia sanktejo en la tempo, kiam la Izraelidoj defalis de Mi, ili alproksimigxadu al Mi, por servi al Mi; ili staru antaux Mi, por alporti al Mi grasajxon kaj sangon, diras la Sinjoro, la Eternulo.
44:16 Ili eniradu en Mian sanktejon, ili alproksimigxadu al Mia tablo, por servi al Mi, kaj ili plenumadu antaux Mi la servan oficon.
44:17 Kiam ili eniros en la pordegon de la interna korto, ili metu sur sin tolajn vestojn; kaj lanajxo ne devas esti sur ili, kiam ili servos en la pordego de la interna korto kaj en la domo.
44:18 Tola kapornamo estu sur ilia kapo, kaj linaj pantalonoj sur iliaj lumboj; ili ne zonu sin en sxvito.
44:19 Kaj kiam ili devos eliri sur la eksteran korton, sur la eksteran korton al la popolo, ili demetu de si siajn vestojn, en kiuj ili servis, kaj deponu ilin en la sanktaj cxambroj, kaj ili metu sur sin aliajn vestojn, por ke ili ne sanktigu la popolon per siaj vestoj.
44:20 Sian kapon ili ne razu, kaj ili ankaux ne lasu libere kreski siajn harojn, sed ili pritondu sian kapon.
44:21 Vinon trinku neniu el la pastroj, kiam ili devas iri en la internan korton.
44:22 Vidvinon aux eksedzinon ili ne prenu al si kiel edzinon; sed nur virgulinon el la idaro de la domo de Izrael, aux vidvinon, kiu vidvinigxis de pastro, ili prenu.
44:23 Mian popolon ili devas instrui distingi inter sanktajxo kaj nesanktajxo, inter malpurajxo kaj purajxo.
44:24 En disputa afero ili starigxu por jugxi, kaj ili jugxu laux Mia juro;  Mian instruon kaj Miajn legxojn pri cxiuj Miaj festoj ili observu, kaj Miajn sabatojn ili tenu sankte.
44:25 Al homo mortinta ili ne aliru, por ne farigxi malpura; nur por la patro aux la patrino, por filo aux filino, por frato aux needzinigita fratino ili povas sin malpurigi.
44:26 Kaj kiam tia pastro repurigxos, oni kalkulu al li sep tagojn.
44:27 Kaj en la tago, kiam li venos en la sanktejon, en la internan korton,  por servi en la sanktejo, li alportu sian pekoferon, diras la Sinjoro, la Eternulo.
44:28 Kaj ilia heredajxo estu tio, ke Mi estas ilia heredajxo; terposedajxon ne donu al ili en Izrael:Mi estas ilia posedajxo.
44:29 La farunoferojn, pekoferojn, kaj kulpoferojn ili mangxu; kaj cxio anatemita en Izrael apartenu al ili.
44:30 Kaj la unuaajxo el cxio unuenaskita, kaj cxiaj oferdonoj el cxiuj viaj oferdonoj apartenu al la pastroj; kaj la unuaajxon de via pasto donu al la pastroj, por ke beno estu super via domo.
44:31 CXian kadavrajxon aux dissxiritajxon el la birdoj aux el la brutoj la pastroj ne mangxu.
45:1 Kiam vi lote dividos la teron en heredajxojn, tiam apartigu oferdonon al la Eternulo, sanktan terpecon, havantan la longon de dudek kvin mil mezurstangoj kaj la largxon de dek mil; tiu loko estu sankta en cxiuj siaj limoj cxirkauxe.
45:2 El gxi devas esti por la sanktejo kvadrato de kvincent mezuroj cxiuflanke, kaj kvindek ulnoj cxirkauxe kiel libera placo por gxi.
45:3 Per tiu mezuro mezuru la longon de dudek kvin mil kaj la largxon de dek mil; sur tiu loko estos la sanktejo, la plejsanktajxo.
45:4 La cetera parto de la sankta tero apartenu al la pastroj, kiuj servas en la sanktejo, kiuj alproksimigxas al la Eternulo, por servi al Li; gxi estu por ili kiel loko por domoj, kaj estu konsekrita al la sanktejo.
45:5 Dudek kvin mil ulnoj da longo kaj dek mil ulnoj da largxo estu por la Levidoj, kiuj servas en la domo; dudek cxambroj estu tie ilia posedajxo.
45:6 Kaj kiel posedajxon de la urbo apartigu kvin mil da largxo kaj dudek kvin mil da longo kontraux la sankta terpeco:gxi apartenu al la tuta domo de Izrael.
45:7 Kaj al la princo donu parton ambauxflanke apud la sankta terpeco kaj apud la urba posedajxo, sur la okcidenta flanko okcidenten kaj sur la orienta flanko orienten; gxia longo devas esti tia sama, kiel de unu el tiuj partoj de la okcidenta limo gxis la orienta.
45:8 Tio estos lia tero, lia terposedajxo en Izrael, por ke Miaj princoj ne plu premu Mian popolon; kaj la ceteran teron oni donu al la domo de Izrael laux iliaj triboj.
45:9 Tiele diras la Sinjoro, la Eternulo:Suficxe estas por vi, ho princoj de Izrael; forigu la perfortadon kaj rabadon, agu juste kaj virte, cxesigu vian persekutadon kontraux Mia popolo, diras la Sinjoro, la Eternulo.
45:10 GXusta pesilo, gxusta sxutmezurilo, kaj gxusta versxmezurilo estu cxe vi.
45:11 La efo kaj la bat�o devas havi egalan amplekson, tiel, ke la bat�o entenu dekonon de hxomero kaj la efo ankaux dekonon de hxomero:laux la hxomero oni fiksu ilian amplekson.
45:12 La siklo devas enteni dudek gerojn; dudek sikloj, dudek vin sikloj, kaj dek kvin sikloj estu por vi unu min�o.
45:13 Jen estas la oferdono, kiun vi devas alportadi:sesono de efo el hxomero da tritiko, kaj sesono de efo el hxomero da hordeo.
45:14 Kaj la legxo pri la oleo estas:bat�o da oleo; bat�o estas dekono de kor�o; dek bat�oj faras hxomeron, cxar hxomero entenas dek bat�ojn.
45:15 Kaj unu sxafidon oni donu el ducento da sxafoj de pasxtejo de Izrael.  Tio estos farunofero, brulofero, kaj pacofero, por pekliberigo por ili, diras la Sinjoro, la Eternulo.
45:16 La tuta popolo de la lando alportadu tian oferdonon al la princo de Izrael.
45:17 Kaj la princo devas zorgi pri la bruloferoj, farunofero, kaj versxofero en la festoj, monatkomencoj, kaj sabatoj, en cxiuj festoj de la domo de Izrael; li devas alportadi la pekoferon, la farunoferon, la bruloferon, kaj la pacoferon, por atingi pekliberigon por la domo de Izrael.
45:18 Tiele diras la Sinjoro, la Eternulo:En la unua tago de la unua monato prenu sendifektan bovidon, kaj pekliberigu la sanktejon.
45:19 Kaj la pastro prenu iom el la sango de la pekofero, kaj sxprucigu sur la fostojn de la domo kaj sur la kvar angulojn de la elstarajxo de la altaro kaj sur la fostojn de la pordego de la interna korto.
45:20 Tion saman faru en la sepa tago de la monato por cxiu, kiu pekis pro eraro aux pro naiveco; kaj tiamaniere pekliberigu la domon.
45:21 En la dek-kvara tago de la unua monato estu cxe vi Pasko, festo septaga, en kiu oni devas mangxi macojn.
45:22 Kaj la princo en tiu tago devas alporti pro si kaj pro la tuta popolo de la lando bovon kiel propekan oferon.
45:23 Kaj dum la sep tagoj de la festo li alportadu bruloferon al la Eternulo, po sep bovoj kaj po sep virsxafoj sendifektaj cxiutage dum la sep tagoj, kaj po unu virkapro kiel pekoferon cxiutage.
45:24 Kaj da farunofero li alportos po unu efo por cxiu bovo, kaj po unu efo por cxiu virsxafo, kaj po unu hino da oleo por cxiu efo.
45:25 En la dek-kvina tago de la sepa monato, en la festo, li faru tion saman dum sep tagoj:tian saman pekoferon, bruloferon, farunoferon, kaj oleon.
46:1 Tiele diras la Sinjoro, la Eternulo:La pordego de la interna korto, kiu estas turnita al oriento, estu sxlosita dum la ses laboraj tagoj, sed en la tago sabata gxi estu malfermita, kaj ankaux en la monatkomenco gxi estu malfermita.
46:2 Kaj la princo eniros tra la portiko de la pordego el ekstere, kaj starigxos cxe la fosto de la pordego; kaj la pastroj faros lian bruloferon kaj lian pacoferon; kaj li adorklinigxos sur la sojlo de la pordego kaj eliros; sed la pordego ne estos ne estos sxlosita gxis vespero.
46:3 La popolo de la lando adorklinigxos antaux la Eternulo cxe la enirejo de tiu pordego en la sabatoj kaj en la monatkomencoj.
46:4 La brulofero, kiun la princo alportos al la Eternulo en sabato,  estos:ses sendifektaj sxafidoj kaj unu sendifekta virsxafo;
46:5 kaj da farunofero unu efo por la virsxafo, kaj da farunofero por la sxafidoj tiom, kiom povas doni lia mano, kaj po unu hino da oleo por cxiu efo.
46:6 En la tago de la monatkomenco:sendifekta bovido kaj ses sxafidoj kaj sendifekta virsxafo;
46:7 kaj farunoferon li faru:unu efon por la bovido, kaj unu efon por la virsxafo, kaj por la sxafidoj tiom, kiom povas doni lia mano, kaj po unu hino da oleo por cxiu efo.
46:8 Kiam la princo venos, li devas eniri tra la portiko de la pordego, kaj laux la sama vojo li devas eliri.
46:9 Kaj kiam la popolo de la lando venos antaux la Eternulon en la festoj,  tiam tiuj, kiuj eniris tra la norda pordego, por adorklinigxi, devas eliri tra la suda pordego, kaj tiuj, kiuj eniris tra la suda pordego, devas eliri tra la norda pordego; oni devas ne iri returne tra tiu pordego, tra kiu oni eniris, sed oni devas eliri tra la kontrauxa.
46:10 Kaj la princo estos inter ili:kiam ili eniros, li ankaux eniros, kaj kiam ili eliros, li ankaux eliros.
46:11 En la festoj kaj en la solenaj tagoj la farunofero devas esti unu efo por la bovido, kaj unu efo por la virsxafo, kaj por la sxafidoj tiom, kiom povas doni lia mano, kaj po unu hino da oleo por cxiu efo.
46:12 Kiam la princo alportos al la Eternulo memvolan bruloferon aux memvolan pacoferon, tiam oni devas malfermi antaux li la pordegon, turnitan al oriento, kaj li faros sian bruloferon aux sian pacoferon tiel, kiel li faras gxin en la tago sabata; poste li eliros, kaj post lia eliro oni sxlosos la pordegon.
46:13 Unujaran sxafidon sendifektan li alportu kiel bruloferon cxiutage al la Eternulo; cxiumatene li alportu gxin.
46:14 Kaj farunoferon li alportu kune kun gxi cxiumatene:sesonon de efo, kaj trionon de hino da oleo, por sxprucigi sur la farunon; tio devas esti la porcxiama legxo pri la farunofero al la Eternulo.
46:15 Tiamaniere oni alportu cxiumatene la sxafidon kaj la farunoferon kaj la oleon, kiel konstantan bruloferon.
46:16 Tiele diras la Sinjoro, la Eternulo:Se la princo donos donacon al iu el siaj filoj, gxi farigxu heredajxo por liaj filoj; tio estu ilia hereda posedajxo.
46:17 Sed se li donos donacon el sia heredajxo al unu el siaj sklavoj, gxi apartenu al li gxis la jaro de libereco, kaj poste gxi revenu al la princo;  nur la heredajxo donacita al liaj filoj devas resti cxe ili.
46:18 La princo ne prenu ion el la heredajxo de la popolanoj, elpremante ilin el ilia terposedajxo:nur el sia terposedajxo li povas doni heredon al siaj filoj, por ke neniu el Mia popolo estu elpusxita el sia terposedajxo.
46:19 Kaj li venigis min tra la enirejo, kiu estis flanke de la pordego, al la sanktaj cxambroj, kiuj apartenas al la pastroj kaj kiuj estas turnitaj norden; kaj jen mi tie vidis lokon cxe la rando okcidente.
46:20 Kaj li diris al mi:CXi tie estas la loko, kie la pastroj devas kuiri la kulpoferon kaj la pekoferon kaj kie ili devas baki la farunoferon, ne alportante tion sur la eksteran korton, por ne sanktigi la popolon.
46:21 Kaj li elkondukis min sur la eksteran korton, kaj alkondukis min al la kvar anguloj de la korto; kaj mi vidis, ke en cxiu angulo de la korto trovigxas ankoraux korto.
46:22 En la kvar anguloj de la korto trovigxis aldonaj kortetoj, havantaj la longon de kvardek ulnoj kaj la largxon de tridek; la saman mezuron havis cxiuj kvar kortetoj.
46:23 Kaj mureto estis cxirkauxe, cxirkaux cxiuj kvar, kaj kuirlokoj estis arangxitaj malsupre cxe tiuj muretoj cxirkauxe.
46:24 Kaj li diris al mi:Jen estas la kuirejoj, kie la servistoj de la domo devas kuiri la oferojn de la popolo.
47:1 Kaj li revenigis min al la pordo de la domo; kaj mi ekvidis, ke jen el sub la sojlo de la domo fluas akvo orienten, cxar la vizagxa flanko de la domo estis turnita orienten; kaj la akvo fluis el sub la dekstra flanko de la domo al la suda flanko de la altaro.
47:2 Kaj li elkondukis min tra la norda pordego, kaj kondukis min laux ekstera vojo al la ekstera pordego, turnita orienten; kaj jen la akvo fluas el la dekstra flanko.
47:3 Kiam la viro iris orienten, li havis en sia mano mezursxnuron, kaj li mezuris mil ulnojn, kaj transpasigis min trans la akvon, kiu estis alta gxis la maleoloj.
47:4 Kaj li mezuris ankoraux mil ulnojn, kaj transpasigis min trans la akvon;  la akvo estis alta gxis la genuoj. Kaj li mezuris ankoraux mil, kaj transpasigis min trans la akvon, kiu estis alta gxis la lumboj.
47:5 Kiam li mezuris ankoraux mil, estis jam torento, kiun mi ne povis transiri; cxar la akvo estis tro alta, oni devis gxin transnagxi, sed transiri la torenton oni ne povis.
47:6 Kaj li diris al mi:CXu vi vidis, ho filo de homo? Kaj li kondukis min returne al la bordo de la torento.
47:7 Kiam mi revenis, mi vidis, ke sur la bordo de la torento estas jam tre multe da arboj sur ambaux flankoj.
47:8 Kaj li diris al mi:CXi tiu akvo, kiu eliras el la orienta regiono, iros malsupren en la stepon, kaj venos en la maron; kiam gxi trovigxos en la maro,  tiam sanigxos la akvo.
47:9 Kaj cxiu vivanta estajxo, kiu rampas tie, kie pasas la torentoj,  revivigxos, kaj estos tre multe da fisxoj; cxar tien venos cxi tiu akvo, kaj cxio sanigxos kaj revivigxos, kien venos la torento.
47:10 Kaj staros apud gxi fisxkaptistoj de En-Gedi gxis En-Eglaim, kaj ili etendos tie retojn; iliaj fisxoj estos tiaspecaj, kiel la fisxoj de la Granda Maro, kaj tre multe.
47:11 Sed gxiaj marcxoj kaj marcxetoj ne sanigxos, ili estos destinitaj por salo.
47:12 Kaj apud la torento sur ambaux bordoj kreskos cxiaspecaj mangxajxdonantaj arboj; ne velkos iliaj folioj, kaj ne forfinigxos iliaj fruktoj; cxiumonate ili donos novajn fruktojn, cxar la akvo por ili fluas el la sanktejo; kaj iliaj fruktoj estos uzataj kiel mangxajxo, kaj iliaj folioj kiel kuracilo.
47:13 Tiele diras la Sinjoro, la Eternulo:Jen estas la limoj, laux kiuj vi devas dividi heredige la teron al la dek du triboj de Izrael:al Jozef duoblan parton.
47:14 Kaj dividu gxin al cxiuj egale; cxar per levo de la mano Mi promesis doni gxin al viaj patroj, tial cxi tiu tero farigxos via hereda posedajxo.
47:15 Jen estas la limo de la lando:sur la norda rando, komencante de la Granda Maro, gxi iras tra HXetlon en la direkto al Cedad;
47:16 tra HXamat, Berota, Sibraim, kiu estas inter la limo de Damasko kaj la limo de HXamat, gxis HXacer-Tihxon, kiu trovigxas cxe la limo de HXavran.
47:17 Kaj la limo estos de la maro gxis HXacar-Enan apud la limo de Damasko,  kaj gxis la norda Cafon kaj la limo de HXamat. Tio estas la rando norda.
47:18 Kaj la orientan randon mezuru inter HXavran kaj Damasko, inter Gilead kaj la lando de Izrael, laux Jordan, de la limo gxis la orienta maro; tio estas la rando orienta.
47:19 La suda rando estas de Tamar gxis la Akvo de Malpaco apud Kadesx, laux la torento gxis la Granda Maro; tio estas la rando suda.
47:20 La okcidenta rando estas la Granda Maro, gxis la komenco de HXamat; tio estas la rando okcidenta.
47:21 Kaj dividu inter vi cxi tiun landon laux la triboj de Izrael.
47:22 Kaj dividu gxin lote al vi, kaj ankaux al la fremduloj, kiuj logxas inter vi kaj kiuj naskis infanojn inter vi; ili devas esti por vi kiel indigxenoj inter la Izraelidoj, kune kun vi ili devas ricevi lote heredan posedajxon inter la triboj de Izrael.
47:23 En tiu tribo, inter kiu eklogxis la fremdulo, tie donu al li lian heredan posedajxon, diras la Sinjoro, la Eternulo.
48:1 Jen estas la nomoj de la triboj:de la norda rando laux la vojo al HXetlon, en la direkto al HXamat, HXacar-Enan, norde de la limo de Damasko gxis HXamat; cxi tiu regiono de oriente gxis okcidente apartenos sole al Dan.
48:2 Kaj apud la limo de Dan, de la orienta rando gxis la okcidenta, havos sian parton Asxer.
48:3 Apud la limo de Asxer, de la orienta rando gxis la okcidenta, havos sian parton Naftali.
48:4 Apud la limo de Naftali, de la orienta rando gxis la okcidenta, havos sian parton Manase.
48:5 Apud la limo de Manase, de la orienta rando gxis la okcidenta, havos sian parton Efraim.
48:6 Apud la limo de Efraim, de la orienta rando gxis la okcidenta, havos sian parton Ruben.
48:7 Apud la limo de Ruben, de la orienta rando gxis la okcidenta, havos sian parton Jehuda.
48:8 Apud la limo de Jehuda, de la orienta rando gxis la okcidenta, estos la konsekrita terpeco, kiun vi apartigos, kaj kiu havos la largxon de dudek kvin mil mezurstangoj kaj la longon kiel unu el la partoj de la orienta rando gxis la okcidenta, kaj en kies mezo estos la sanktejo.
48:9 La apartigita terpeco, kiun vi konsekros al la Eternulo, havos la longon de dudek kvin mil kaj la largxon de dek mil.
48:10 Kaj la sankta terpeco estos por la pastroj, havante norden dudek kvin mil, kaj okcidenten la largxon de dek mil, orienten la largxon de dek mil,  kaj suden la longon de dudek kvin mil; kaj en gxia mezo estos la sanktejo de la Eternulo.
48:11 GXi estu sanktigita por la pastroj el la filoj de Cadok, kiuj plenumadis Mian servadon kaj ne defalis de Mi dum la defalo de la Izraelidoj,  kiel defalis la Levidoj.
48:12 Kaj al ili estos apartigita parto el la konsekrita terpeco, kiel plejsanktajxo, apud la limo de la Levidoj.
48:13 Kaj la Levidoj havos apud la limo de la pastroj dudek kvin mil da longo kaj dek mil da largxo; la tuta longo estos dudek kvin mil, kaj la largxo estos dek mil.
48:14 Ili nenion devas vendi el tio, nek intersxangxi; la unuaajxo de la lando devas ne transiri, cxar gxi estas konsekrita al la Eternulo.
48:15 La ceteraj kvin mil da largxo kun dudek kvin mil da longo estas nekonsekrita apartenajxo de la urbo, kiel logxatejo kaj antauxurbo; kaj la urbo estos en la mezo.
48:16 Jen estas gxiaj dimensioj:la norda rando havos kvar mil kvincent, la suda rando kvar mil kvincent, la orienta rando kvar mil kvincent, kaj la okcidenta rando kvar mil kvincent.
48:17 La antauxurbo de la urbo havos norde ducent kvindek, kaj sude ducent kvindek, kaj oriente ducent kvindek, kaj okcidente ducent kvindek.
48:18 Koncerne la ceteran parton de la longo kontraux la sankta terpeco, nome dek mil oriente kaj dek mil okcidente, kiu trovigxas kontraux la sankta terpeco, gxiaj produktajxoj devas servi kiel mangxajxo por la laboristoj de la urbo.
48:19 En la urbo laboros laboristoj el cxiuj triboj de Izrael.
48:20 La tuta apartigita terpeco devas havi dudek kvin mil kontraux dudek kvin mil; kvaronon de la sankta terpeco apartigu kiel posedajxon de la urbo.
48:21 Kio restas de la sanktigita terpeco kaj de la posedajxo de la urbo, de la dudek kvin mil, apartigitaj oriente kaj okcidente, kontraux tiuj partoj,  tio apartenu al la princo; kaj la sankta terpeco kaj la sankta domo estos en la mezo.
48:22 Kio trovigxas inter la apartenajxo de la Levidoj kaj la apartenajxo de la urbo, inter la limo de Jehuda kaj la limo de Benjamen, tio apartenu al la princo.
48:23 La ceteraj triboj de la rando orienta gxis la rando okcidenta:Benjamen havos unu parton.
48:24 Apud la limo de Benjamen, de la orienta rando gxis la okcidenta, havos sian parton Simeon.
48:25 Apud la limo de Simeon, de la orienta rando gxis la okcidenta, havos sian parton Isahxar.
48:26 Apud la limo de Isahxar, de la orienta rando gxis la okcidenta, havos sian parton Zebulun.
48:27 Apud la limo de Zebulun, de la orienta rando gxis la okcidenta, havos sian parton Gad.
48:28 Apud la limo de Gad, cxe la rando suda, estos la limo de Tamar gxis la Akvo de Malpaco apud Kadesx, lauxlonge de la torento gxis la Granda Maro.
48:29 Tio estas la lando, kiun vi lote dividos kiel heredan posedajxon al la triboj de Izrael, kaj tio estas iliaj partoj, diras la Sinjoro, la Eternulo.
48:30 Kaj jen estas la randoj de la urbo:sur la norda flanko kvar mil kvincent mezurstangoj;
48:31 kaj la pordegoj de la urbo estos nomataj laux la nomoj de la triboj de Izrael; tri pordegoj norde:unu Pordego de Ruben, unu Pordego de Jehuda, unu Pordego de Levi.
48:32 Ankaux sur la orienta flanko kvar mil kvincent mezurstangoj; kaj tri pordegoj:unu Pordego de Jozef, unu Pordego de Benjamen, unu Pordego de Dan.
48:33 Ankaux sur la suda flanko kvar mil kvincent mezurstangoj; kaj tri pordegoj:unu Pordego de Simeon, unu Pordego de Isahxar, unu Pordego de Zebulun.
48:34 Ankaux sur la okcidenta flanko kvar mil kvincent; pordegojn gxi havas tri:unu Pordego de Gad, unu Pordego de Asxer, unu Pordego de Naftali.
48:35 La tuta cxirkauxo havas dek ok mil. Kaj la nomo de la urbo de post tiu tago estos:Eternulo-Tie.


Next: Daniel

1:1 En la tria jaro de la regxado de Jehojakim, regxo de Judujo, venis Nebukadnecar, regxo de Babel, al Jerusalem, kaj eksiegxis gxin.
1:2 Kaj la Sinjoro transdonis en lian manon Jehojakimon, regxon de Judujo,  kaj parton de la vazoj de la domo de Dio; kaj li venigis ilin en la landon SXinar, en la domon de sia dio, kaj la vazojn li metis en la trezorejon de sia dio.
1:3 Kaj la regxo diris al Asxpenaz, la estro de liaj korteganoj, ke el la Izraelidoj, el la regxa idaro kaj el la nobelaro, li venigu
1:4 knabojn sendifektajn, belaspektajn, komprenemajn por cxiu sagxajxo,  klerajn, scienckomprenantajn, kaj kapablajn servi en la palaco de la regxo,  kaj ke oni lernigu al ili la skribadon kaj la lingvon HXaldean.
1:5 Kaj la regxo destinis por ili por cxiu tago mangxajxojn de la regxa tablo, kaj vinon el tiu, kiun li mem trinkadis, kaj li ordonis eduki ilin dum tri jaroj, post kies finigxo ili estis komencontaj la servadon antaux la regxo.
1:6 El la idoj de Jehuda estis inter ili Daniel, HXananja, Misxael, kaj Azarja.
1:7 La estro de la korteganoj donis al ili aliajn nomojn; kaj li donis al Daniel la nomon Beltsxacar; al HXananja, SXadrahx; al Misxael, Mesxahx; kaj al Azarja, Abed-Nego.
1:8 Daniel metis en sian koron, ke li ne malpurigos sin per la mangxajxoj de la regxo, nek per la vino, kiun cxi tiu trinkas; tial li petis la korteganestron, ke al li estu permesite ne malpurigi sin.
1:9 Dio donis al Daniel favoron kaj simpation cxe la korteganestro.
1:10 Kaj la korteganestro diris al Daniel:Mi timas mian sinjoron, la regxon,  kiu mem destinis por vi, kion vi devas mangxi kaj trinki; se li vidos, ke viaj vizagxoj estas malpli grasaj, ol cxe aliaj knaboj, viaj samagxuloj, tiam vi farus mian kapon kulpa antaux la regxo.
1:11 Tiam Daniel diris al la inspektisto, al kiu la korteganestro komisiis Danielon, HXananjan, Misxaelon, kaj Azarjan:
1:12 Faru, mi petas, provon kun viaj servantoj dum dek tagoj; oni donadu al ni por mangxi legomojn, kaj por trinki akvon;
1:13 poste montrigxu al vi nia aspekto, kaj la aspekto de la knaboj, kiuj mangxas la mangxajxon de la regxo; kaj poste agu kun viaj servantoj laux tio,  kion vi vidos.
1:14 Li obeis ilin en tio kaj faris kun ili provon dum dek tagoj.
1:15 Post paso de la dek tagoj montrigxis, ke ili estas pli bonaspektaj kaj pli bonkorpaj, ol cxiuj knaboj, kiuj mangxis la mangxajxon de la regxo.
1:16 Tial la inspektisto forportadis ilian mangxajxon, kaj la vinon, kiu estis destinita al ili por trinki, kaj donadis al ili legomojn.
1:17 Kaj al tiuj kvar knaboj Dio donis kapablojn kaj komprenemecon pri cxiuj libroj kaj sagxajxo, kaj Daniel estis ankaux kompetenta pri cxiaj vizioj kaj songxoj.
1:18 Kiam pasis la tempo, kiun la regxo difinis por ilia venigo, la korteganestro prezentis ilin al Nebukadnecar.
1:19 La regxo parolis kun ili, kaj el ili cxiuj trovigxis neniu egala al Daniel, HXananja, Misxael, kaj Azarja. Kaj ili komencis servadi antaux la regxo.
1:20 Kaj koncerne cxiujn aferojn de sagxo kaj scio, pri kiuj la regxo ilin demandis, li trovis ilin dekoble pli sagxaj, ol cxiuj astrologoj kaj magiistoj, kiuj estis en lia tuta regno.
1:21 Daniel estis tie gxis la unua jaro de la regxo Ciro.
2:1 En la dua jaro de la regxado de Nebukadnecar aperis al Nebukadnecar songxoj; kaj konfuzigxis lia spirito, kaj li ne povis dormi.
2:2 Kaj la regxo ordonis alvoki la astrologojn, magiistojn, sorcxistojn, kaj HXaldeojn, por ke ili diru al la regxo liajn songxojn. Kaj ili venis kaj starigxis antaux la regxo.
2:3 Kaj la regxo diris al ili:Mi havis songxon, kaj mia spirito maltrankviligxis, dezirante scii, kio estis tiu songxo.
2:4 La HXaldeoj respondis al la regxo en la lingvo Siria:Ho regxo, vivu eterne! diru la songxon al viaj servantoj, kaj ni klarigos gxian signifon.
2:5 Sed la regxo respondis kaj diris al la HXaldeoj:La enhavon mi forgesis.  Tamen, se vi ne diros al mi la songxon kaj gxian signifon, vi estos dishakitaj en pecojn kaj viaj domoj estos ruinigitaj.
2:6 Sed se vi rakontos al mi la songxon kaj gxian signifon, vi ricevos de mi donacojn, rekompencon, kaj grandan honoron. Tial diru al mi la songxon kaj gxian signifon.
2:7 Ili denove respondis:La regxo diru sian songxon al siaj servantoj, kaj ni klarigos gxian signifon.
2:8 La regxo diris:Mi scias bone, ke vi deziras gajni tempon, cxar vi vidas,  ke la afero malaperis el mia memoro.
2:9 Se vi ne diros al mi la songxon, tio montros, ke vi havas unu intencon:vi preparas vin, por doni al mi mensogan kaj sentauxgan respondon, gxis la tempo pasos. Tial rakontu al mi la songxon, tiam mi konvinkigxos, ke vi povas klarigi al mi ankaux gxian signifon.
2:10 La HXaldeoj respondis al la regxo kaj diris:Ne ekzistas sur la tero tia homo, kiu povus plenumi la deziron de la regxo; tial neniu regxo, kiel ajn granda kaj potenca li estus, postulis iam similan respondon de iu astrologo,  magiisto, aux HXaldeo;
2:11 la afero, kiun la regxo postulas, estas tiel eksterordinara, ke neniu povas tion plenumi al la regxo, krom la dioj, kiuj ne vivas inter karnuloj.
2:12 Tiam la regxo forte indignis kaj koleris, kaj ordonis pereigi cxiujn sagxulojn de Babel.
2:13 Kiam la dekreto eliris, oni komencis la mortigadon de la sagxuloj, kaj oni volis mortigi ankaux Danielon kaj liajn kamaradojn.
2:14 Tiam Daniel faris sagxan kaj prudentan rediron al Arjohx, la estro de la regxaj korpogardistoj, kiu eliris, por mortigi la sagxulojn de Babel;
2:15 li demandis Arjohxon, la potenculon de la regxo, dirante:Pro kio eliris de la regxo tia severa ordono? Tiam Arjohx rakontis al Daniel la tutan aferon.
2:16 Daniel iris kaj petis la regxon, ke li donu al li templimon, kaj li prezentos al la regxo la klarigon.
2:17 Poste Daniel iris en sian domon, kaj rakontis la aferon al siaj kamaradoj HXananja, Misxael, kaj Azarja,
2:18 por ke ili petegu la kompateman Dion de la cxielo malkasxi tiun kasxitan aferon, por ke Daniel kaj liaj kamaradoj ne pereu kun la aliaj sagxuloj de Babel.
2:19 Kaj tiam la kasxitajxo malkasxigxis al Daniel en nokta vizio, kaj Daniel dankis pro tio Dion de la cxielo.
2:20 Kaj Daniel ekparolis, kaj diris:Estu benata la nomo de Dio de eterne gxis eterne; cxar al Li apartenas sagxo kaj forto;
2:21 Li sxangxas la tempojn kaj jarojn; Li faligas regxojn kaj starigas regxojn; Li donas sagxon al la sagxuloj kaj prudenton al la prudentuloj;
2:22 Li malkasxas la profundajxon kaj kasxitajxon; Li scias, kio estas en la mallumo, kaj lumo estas en Li.
2:23 Vin, ho Dio de miaj patroj, mi dankas kaj gloras; cxar Vi donis al mi sagxon kaj forton, kaj malkasxis al mi tion, pri kio ni Vin petis; cxar Vi malkasxis al ni la aferon de la regxo.
2:24 Poste Daniel iris al Arjohx, al kiu la regxo komisiis mortigi la sagxulojn de Babel; li venis, kaj diris al li tiel:Ne mortigu la sagxulojn de Babel, konduku min al la regxo, kaj mi diros al la regxo la klarigon.
2:25 Tiam Arjohx tuj enkondukis Danielon al la regxo, kaj diris al cxi tiu tiele:Inter la translogxigitaj filoj de Judujo mi trovis homon, kiu povas doni al la regxo klarigon.
2:26 Tiam ekparolis la regxo, kaj diris al Daniel, kies nomo estis nun Beltsxacar:CXu vi povas sciigi al mi la songxon, kiun mi vidis, kaj gxian signifon?
2:27 Daniel respondis al la regxo kaj diris:La kasxitajxon, pri kiu la regxo demandas, ne povas malkasxi al la regxo la sagxuloj, nek la sorcxistoj, nek la astrologoj, nek la divenistoj;
2:28 sed en la cxielo ekzistas Dio, kiu malkasxas kasxitajxon; Li malkasxis al la regxo Nebukadnecar tion, kio estos en tempo estonta. Via songxo kaj la vizioj de via kapo sur via lito estis jenaj:
2:29 vi, ho regxo, meditis sur via lito pri tio, kio estos poste; kaj la Malkasxanto de kasxitajxoj montris al vi, kio estos.
2:30 Kaj al mi tiu kasxitajxo malkasxigxis ne pro tio, ke mi kvazaux estus pli sagxa ol cxiuj vivantoj, sed por tio, ke la regxo ricevu klarigon kaj ke vi eksciu la pensojn de via koro.
2:31 Vi, ho regxo, havis vizion:jen staris granda statuo; grandega statuo tio estis; en eksterordinara brilo gxi staris antaux vi, kaj gxia aspekto estis terura.
2:32 La kapo de tiu statuo estis el pura oro; gxiaj brusto kaj manoj estis el argxento, la ventro kaj femuroj el kupro;
2:33 gxiaj kruroj estis el fero, gxiaj piedoj estis parte el fero, parte el argilo.
2:34 Vi vidis poste, ke sxtono desxirigxis sen ago de ia mano, frapis la statuon, gxiajn ferajn kaj argilajn piedojn, kaj frakasis ilin.
2:35 Tiam cxio kune frakasigxis:la fero, argilo, kupro, argxento, kaj oro farigxis kiel grenventumajxo sur somera drasxejo, kaj la vento ilin forportis, kaj ne restis postesigno post ili; sed la sxtono, kiu frakasis la statuon, farigxis granda monto kaj plenigis la tutan teron.
2:36 Tio estas la songxo. Nun ni diros al la regxo la signifon.
2:37 Vi, ho regxo, estas regxo super regxoj, al kiu Dio de la cxielo donis regnon, potencon, forton, kaj gloron;
2:38 kaj cxie, kie ajn logxas homoj, Li transdonis en viajn manojn la bestojn de la kampo kaj la birdojn de la cxielo, kaj faris vin reganto super ili cxiuj. Vi estas la ora kapo.
2:39 Post vi aperos nova regno, malpli alta ol via, kaj ankoraux tria regno,  kupra, kiu regos super la tuta tero.
2:40 La kvara regno estos malmola, kiel fero; cxar kiel fero disbatas kaj frakasas cxion, tiel ankaux gxi, simile al cxiofrakasanta fero, disbatados kaj frakasados.
2:41 Kaj ke vi vidis la piedojn kaj la fingrojn parte el potargilo kaj parte el fero-tio estos regno de miksita konsisto, kaj gxi enhavos parte la malmolecon de fero, cxar vi vidis feron miksitan kun potargilo.
2:42 Sed kiel la fingroj de la piedoj estis parte el fero, parte el argilo,  tiel ankaux la regno estos parte fortika, parte rompebla.
2:43 Kaj ke vi vidis feron, miksitan kun potargilo, tio signifas, ke ili estos kunigitaj per forto homa, sed ne kunfandigxos inter si, kiel fero ne kunfandigxas kun argilo.
2:44 Sed en la tempo de tiuj regxoj Dio de la cxielo starigos regnon, kiu neniam detruigxos, kaj gxia regxado ne transiros al alia popolo; gxi frakasos kaj detruos cxiujn regnojn, sed gxi mem staros eterne.
2:45 Vi vidis, ke sxtono sen ia mano desxirigxis de monto, kaj frakasis feron, kupron, argilon, argxenton, kaj oron; la granda Dio montris al la regxo, kio estos poste. Tia estas precize la songxo kaj gxia gxusta klarigo.
2:46 Tiam la regxo Nebukadnecar jxetis sin vizagxaltere kaj adorklinigxis al Daniel kaj ordonis alporti al li donacojn kaj bonodorajn incensojn.
2:47 La regxo ekparolis al Daniel, kaj diris:Vere, via Dio estas Dio de la dioj kaj Reganto de la regxoj, malkasxanta kasxitajxojn, kaj tial vi povis malkasxi tiun kasxitajxon.
2:48 Tiam la regxo altigis Danielon, donis al li grandajn kaj ricxajn donacojn, kaj faris lin reganto super la tuta lando de Babel kaj cxefo super cxiuj sagxuloj de Babel.
2:49 Daniel petis la regxon, kaj cxi tiu starigis SXadrahxon, Mesxahxon, kaj Abed-Negon super la aferoj de la lando Babela; kaj Daniel mem restis cxe la kortego de la regxo.
3:1 La regxo Nebukadnecar faris oran statuon, kiu havis la alton de sesdek ulnoj kaj la largxon de ses ulnoj; kaj li starigis gxin en la valo Dura en la lando Babela.
3:2 Kaj la regxo Nebukadnecar sendis al la satrapoj, regionestroj,  militestroj, cxefaj jugxistoj, urbestroj, legxistoj, oficistoj, kaj potenculoj de la lando, ke ili venu al la solena malkovro de la statuo, kiun starigis la regxo Nebukadnecar.
3:3 Tiam kunvenis la satrapoj, regionestroj, militestroj, cxefaj jugxistoj,  urbestroj, legxistoj, oficistoj, kaj potenculoj de la lando, al la solena malkovro de la statuo, kiun la regxo Nebukadnecar starigis; kaj ili starigxis antaux la statuo, kiun Nebukadnecar starigis.
3:4 Kaj heroldo lauxte proklamis:Estas sciigate al vi, ho popoloj, gentoj,  kaj lingvoj:
3:5 kiam vi auxdos la sonon de korno, fluto, harpo, sabeko, psaltero,  sakfajfilo, kaj diversaj muzikaj instrumentoj, tiam faligu vin kaj adorklinigxu al la ora statuo, kiun starigis la regxo Nebukadnecar.
3:6 Kiu ne faligos sin kaj ne adorklinigxos, tiu tuj estos jxetita en ardantan fornon.
3:7 Tial, kiam cxiuj popoloj ekauxdis la sonon de korno, fluto, harpo,  sabeko, psaltero, kaj diversaj muzikaj instrumentoj, ili faligis sin kaj adorklinigxis al la ora statuo, kiun starigis la regxo Nebukadnecar.
3:8 En tiu tempo tuj aliris kelkaj HXaldeoj kaj akuzis la Judojn.
3:9 Ili ekparolis, kaj diris al la regxo Nebukadnecar:Ho regxo, vivu eterne!
3:10 Vi, ho regxo, ordonis, ke cxiu homo, kiu auxdos la sonon de korno,  fluto, harpo, sabeko, psaltero, sakfajfilo, kaj diversaj muzikaj instrumentoj, faligu sin kaj adorklinigxu al la ora statuo;
3:11 kaj kiu ne faligos sin kaj ne adorklinigxos, tiu estu jxetita en ardantan fornon.
3:12 Ekzistas tamen viroj Judaj, kiujn vi starigis super la aferoj de la lando Babela, SXadrahx, Mesxahx, kaj Abed-Nego; kaj tiuj homoj ne obeas vian ordonon, ho regxo, ne servas al viaj dioj, kaj ne adorklinigxas al la ora statuo, kiun vi starigis.
3:13 Tiam Nebukadnecar en kolero kaj furiozo ordonis venigi SXadrahxon,  Mesxahxon, kaj Abed-Negon; kaj oni tuj venigis tiujn virojn al la regxo.
3:14 Nebukadnecar ekparolis, kaj diris al ili:CXu intence vi, ho SXadrahx,  Mesxahx, kaj Abed-Nego, ne servas al miaj dioj, kaj ne adorklinigxas al la ora statuo, kiun mi starigis?
3:15 De nun, kiam vi ekauxdos la sonon de korno, fluto, harpo, sabeko,  psaltero, sakfajfilo, kaj diversaj muzikaj instrumentoj, estu pretaj tuj faligi vin kaj adorklinigxi al la statuo, kiun mi faris; se vi ne adorklinigxos, tiam vi tuj estos jxetitaj en ardantan fornon; kaj tiam kia dio savos vin el miaj manoj?
3:16 SXadrahx, Mesxahx, kaj Abed-Nego respondis kaj diris al la regxo:Ho Nebukadnecar, ne estas al ni malfacile respondi al vi pri tio.
3:17 Ni havas Dion, al kiu ni servas; Li povas savi nin el la ardanta forno kaj ankaux savi nin el via mano, ho regxo.
3:18 Kaj se Li ecx tion ne faros, vi tamen sciu, ho regxo, ke al viaj dioj ni ne servos, kaj al la ora statuo, kiun vi starigis, ni ne adorklinigxos.
3:19 Tiam Nebukadnecar plenigxis de furiozo, kaj la aspekto de lia vizagxo sxangxigxis pro kolero kontraux SXadrahx, Mesxahx, kaj Abed-Nego; kaj li ordonis ardigi la fornon sepoble pli forte, ol oni faradis ordinare.
3:20 Kaj al la plej fortaj militistoj el sia militistaro li ordonis ligi SXadrahxon, Mesxahxon, kaj Abed-Negon, kaj jxeti ilin en la ardantan fornon.
3:21 Tiam oni ligis tiujn virojn en ilia suba kaj supra vesto, en iliaj kapkovroj kaj aliaj vestoj, kaj oni jxetis ilin en la ardantan fornon.
3:22 Kaj cxar la ordono de la regxo estis severa kaj la forno estis ardigita treege, tial tiujn homojn, kiuj jxetis SXadrahxon, Mehxahxon, kaj Abed-Negon,  mortigis la flamo de la fajro.
3:23 Kaj tiuj tri viroj, SXadrahx, Mesxahx, kaj Abed-Nego, falis ligitaj en la ardantan fornon.
3:24 Tiam la regxo Nebukadnecar ekmiregis, kaj en teruro li levigxis,  ekparolis, kaj diris al siaj konsilistoj:CXu ne tri virojn ni jxetis ligitajn en la fajron? Ili respondis al la regxo:Tiel estas, ho regxo.
3:25 Sed li parolis plue, kaj diris:Jen mi vidas kvar virojn, ne ligitajn,  kiuj iras meze de la fajro kaj estas sendifektaj; kaj la kvara aspektas kvazaux filo de la dioj.
3:26 Kaj Nebukadnecar aliris al la aperturo de la ardanta forno, ekparolis,  kaj diris:Ho SXadrahx, Mesxahx, kaj Abed-Nego, servantoj de Dio la Plejalta!  eliru, kaj aliru. Tiam SXadrahx, Mesxahx, kaj Abed-Nego eliris el meze de la fajro.
3:27 Kaj la satrapoj, regionestroj, militestroj, kaj konsilistoj de la regxo kunvenis, kaj pririgardis tiujn virojn, super kies korpoj la fajro havis nenian forton, tiel, ke ecx haro sur ilia kapo ne bruldifektigxis, iliaj vestoj ne sxangxigxis, kaj ecx odoron de fajro oni ne sentis sur ili.
3:28 Nebukadnecar ekparolis, kaj diris:Benata estu Dio de SXadrahx, Mesxahx,  kaj Abed-Nego, kiu sendis Sian angxelon, kaj savis Siajn servantojn pro tio,  ke ili fidis je Li, ne obeis la ordonon de la regxo, kaj oferis siajn korpojn, por ne servi kaj adorklinigxi al alia dio, krom sia Dio.
3:29 Nun mi donas ordonon:Se iu el ia popolo, gento, aux lingvo eldiros blasfemon kontraux Dio de SXadrahx, Mesxahx, kaj Abed-Nego, tiu estos hakita en pecojn kaj lia domo estos ruinigita; cxar ne ekzistas alia dio, kiu povus savi tiamaniere.
3:30 Kaj la regxo denove tre altigis SXadrahxon, Mesxahxon, kaj Abed-Negon en la lando Babela.
4:1 La regxo Nebukadnecar al cxiuj popoloj, gentoj, kaj lingvoj, kiuj estas sur la tuta tero:Kresku via bonstato!
4:2 Mi trovas bona konigi la pruvosignojn kaj miraklojn, kiujn faris sur mi Dio la Plejalta.
4:3 Kiel grandaj estas Liaj pruvosignoj, kaj kiel potencaj estas Liaj mirakloj! Lia regxado estas eterna, kaj Lia regado estas en cxiuj generacioj.
4:4 Mi, Nebukadnecar, estis trankvila en mia domo kaj bonfarta en mia palaco.
4:5 Sed mi vidis songxon, kiu teruris min, kaj la meditado sur mia lito kaj la vizioj de mia kapo min konsternis.
4:6 Kaj mi donis ordonon venigi al mi cxiujn sagxulojn de Babel, por ke ili diru al mi la signifon de la songxo.
4:7 Tiam venis la astrologoj, sorcxistoj, HXaldeoj, kaj divenistoj; mi rakontis al ili la songxon, sed ili ne povis klarigi al mi gxian signifon.
4:8 Fine venis al mi Daniel, al kiu estis donita la nomo Beltsxacar, laux la nomo de mia dio, kaj kiu havas en si la spiriton de la sanktaj dioj; mi rakontis al li la songxon:
4:9 Ho Beltsxacar, cxefo de la astrologoj, pri kiu mi scias, ke en vi estas la spirito de la sanktaj dioj kaj nenia kasxitajxo vin embarasas:klarigu al mi la vizion de mia songxo kaj gxian signifon.
4:10 La vizio de mia kapo sur mia lito estis jena:mi vidis, ke jen meze de la tero staras arbo tre alta;
4:11 tiu arbo estas bonkreska kaj forta, kaj gxia alto atingas la cxielon,  kaj oni gxin vidas gxis la randoj de la tuta tero;
4:12 gxia foliaro estas bela, kaj multe da fruktoj estas sur gxi, kaj sur gxi trovigxas mangxajxo por cxiuj; en la ombro sub gxi kasxas sin bestoj de la kampo, kaj sur gxiaj brancxoj sidas birdoj de la cxielo, kaj cxiu karno nutras sin de gxi.
4:13 Kaj mi vidis en la vizioj de mia kapo sur mia lito, ke jen sankta prizorganto malsupreniris de la cxielo,
4:14 kaj per lauxta vocxo li diris:Dehaku cxi tiun arbon, cxirkauxhaku gxiajn brancxojn, deprenu de gxi la foliaron, kaj disjxetu gxiajn fruktojn, por ke forigxu la bestoj, kiuj estas sub gxi, kaj la birdoj forflugu de gxiaj brancxoj.
4:15 Sed gxian cxefan radikon restigu en la tero, en cxenoj feraj kaj kupraj,  meze de la herbo de la kampo; gxin trinkigu la roso de la cxielo, kaj kune kun la bestoj gxi nutru sin per la herboj de la tero.
4:16 La homa koro estos prenita for de gxi, kaj gxi ricevos koron bestan, kaj tiel pasos super gxi sep jaroj.
4:17 Per la ordono de la prizorgantoj tio estas decidita, kaj per la dekreto de la sanktuloj tio estas destinita, por ke la vivantoj sciu, ke la Plejaltulo regas en la regno de la homoj, kaj donas gxin al tiu, al kiu Li volas, kaj starigas super gxi la plej humilan el la homoj.
4:18 Tian songxon vidis mi, regxo Nebukadnecar. Kaj vi, ho Beltsxacar, diru gxian signifon; cxar neniu el la sagxuloj en mia regno povas klarigi gxian signifon, sed vi povas, cxar vi havas en vi la spiriton de la sanktaj dioj.
4:19 Tiam Daniel, kiu havis la nomon Beltsxacar, en la dauxro de unu horo staris konsternite, kaj liaj pensoj lin malgxojigis. La regxo ekparolis, kaj diris:Ho Beltsxacar, ne embarasu vin la songxo kaj gxia signifo. Beltsxacar respondis kaj diris:Ho mia sinjoro, por viaj malamikoj estu tiu songxo, kaj por viaj malamantoj estu gxia signifo.
4:20 La arbo, kiun vi vidis, kiu elkreskis alte kaj forte, atingis per sia pinto la cxielon, kaj estis videbla sur la tuta tero,
4:21 kaj sur kiu estis bela foliaro, multe da fruktoj kaj mangxajxo por cxiuj, sub kiu sidis bestoj de la kampo, kaj sur kies brancxoj sidis birdoj de la cxielo-
4:22 tio estas vi, ho regxo altigxinta; via grandeco kreskis kaj atingis gxis la cxielo, kaj via potenco gxis la randoj de la tero.
4:23 Kaj ke la regxo vidis sanktan prizorganton, kiu malsupreniris de la cxielo, kaj diris:Dehaku la arbon kaj ekstermu gxin, sed nur gxian cxefan radikon restigu en la tero, en cxenoj feraj kaj kupraj, meze de la herbo de la kampo, gxin trinkigu la roso de la cxielo, kaj gxi havu la sorton de la bestoj de la kampo, gxis pasos super gxi sep jaroj-
4:24 jen estas la signifo de tio, ho regxo:tio estas dekreto de la Plejaltulo, kiu trafos mian sinjoron, la regxon.
4:25 Vi estos elpusxita el meze de la homoj, kaj vi vivos kun la bestoj de la kampo; per herbo oni vin nutros, kiel bovojn; roson de la cxielo oni trinkigos al vi; kaj sep jaroj pasos super vi, gxis vi ekscios, ke super la regno de homoj regas la Plejaltulo, kaj donas gxin al tiu, al kiu Li volas.
4:26 Kaj ke estas ordonite restigi la cxefan radikon de la arbo-tio signifas, ke via regno estos redonita al vi, kiam vi konfesos la potencon de la cxielo.
4:27 Tial, ho regxo, volu favore akcepti mian konsilon:liberigu vin de viaj pekoj per justeco kaj de viaj malbonagoj per favorkoreco al malricxuloj; per tio via bonstato farigxos longedauxra.
4:28 CXio cxi tio efektivigxis sur la regxo Nebukadnecar.
4:29 Post paso de dek du monatoj, promenante tra la regxa palaco en Babel,
4:30 la regxo ekparolis, kaj diris:CXu tio ne estas la majesta Babel, kiun por restado de la regxo mi arangxis per la forto de mia potenco kaj por la gloro de mia majesto?
4:31 Kiam cxi tiu parolo estis ankoraux en la busxo de la regxo, eksonis vocxo el la cxielo:Al vi, ho regxo Nebukadnecar, estas dirate:La regno estas prenata for de vi;
4:32 kaj vi estas elpusxata el meze de la homoj, kaj vi vivos kun la bestoj de la kampo; per herbo oni vin nutros, kiel bovojn; kaj sep jaroj pasos super vi, gxis vi ekscios, ke super la regno de homoj regas la Plejaltulo, kaj donas gxin al tiu, al kiu Li volas.
4:33 Tuj plenumigxis tiu verdikto sur Nebukadnecar; li estis elpusxita el meze de la homoj, li komencis mangxis herbon, kiel bovoj, lia korpo estis trinkigata de la roso de la cxielo, tiel, ke liaj haroj kreskis kiel la plumoj de aglo kaj liaj ungoj farigxis kiel cxe birdo.
4:34 Post paso de la difinita tempo, mi, Nebukadnecar, levis miajn okulojn al la cxielo, kaj mia prudento revenis al mi; kaj mi benis la Plejaltulon, mi lauxdis kaj gloris Tiun, kiu vivas eterne, kies regado estas regado eterna kaj kies regno dauxras en cxiuj generacioj.
4:35 CXiuj, kiuj vivas sur la tero, estas kalkuleblaj kiel nenio. Laux Sia volo Li agas, kiel kun la armeo de la cxielo, tiel kun la vivantoj sur la tero; kaj ekzistas neniu, kiu povus kontrauxstari al Lia mano, aux demandi Lin:Kion Vi faras?
4:36 En tiu tempo revenis al mi mia prudento, kaj mi ricevis denove mian regxan honoron, mian majeston, kaj mian antauxan aspekton; tiam elsercxis min miaj konsilistoj kaj miaj altranguloj, mi estis denove starigita super mia regno, kaj mia majesto farigxis ankoraux pli granda.
4:37 Nun mi, Nebukadnecar, lauxdas, altigas, kaj gloras la Regxon de la cxielo, kies cxiuj faroj estas veraj kaj kies vojoj estas gxustaj, kaj kiu la fierulojn povas humiligi.
5:1 La regxo Belsxacar faris grandan festenon por siaj mil eminentuloj kaj multe drinkis kun tiuj mil.
5:2 Farigxinte ebria, Belsxacar ordonis alporti la orajn kaj argxentajn vazojn, kiujn lia patro Nebukadnecar venigis el la templo de Jerusalem, por ke el ili trinku la regxo kaj liaj eminentuloj, liaj edzinoj kaj kromvirinoj.
5:3 Tiam oni alportis la orajn vazojn, kiuj estis prenitaj el la sanktejo de la domo de Dio en Jerusalem; kaj trinkis el ili la regxo kaj liaj eminentuloj, liaj edzinoj kaj kromvirinoj.
5:4 Ili trinkis vinon, kaj gloris la diojn orajn kaj argxentajn, kuprajn,  ferajn, lignajn, kaj sxtonajn.
5:5 En tiu momento aperis fingroj de homa mano kaj komencis skribi kontraux la kandelabro sur la kalkita muro de la regxa salono; kaj la regxo vidis la manon, kiu skribis.
5:6 Tiam sxangxigxis la vizagxaspekto de la regxo, liaj pensoj konfuzigxis,  la ligiloj de liaj lumboj malstrecxigxis, kaj liaj genuoj tremante kunfrapigxadis.
5:7 La regxo lauxtege ekkriis, ke oni venigu la magiistojn, HXaldeojn, kaj divenistojn. La regxo ekparolis, kaj diris al la sagxuloj de Babel:Kiu ajn tralegos cxi tiun surskribon kaj klarigos al mi gxian signifon, tiu ricevos purpuran veston, ora cxeno estos sur lia kolo, kaj li estos la tria reganto en la regno.
5:8 Tiam venis cxiuj sagxuloj de la regxo; sed ili ne povis tralegi la surskribon, nek klarigi al la regxo gxian signifon.
5:9 La regxo Belsxacar forte maltrankviligxis, kaj lia vizagxaspekto sxangxigxis, kaj antaux liaj eminentuloj konfuzigxis.
5:10 CXe tiu okazintajxo, kiu farigxis al la regxo kaj al liaj altranguloj,  en la salonon de la festeno eniris la regxino. La regxino ekparolis, kaj diris:Ho regxo, vivu eterne! Ne konsternu vin viaj pensoj, kaj ne sxangxigxu via vizagxaspekto.
5:11 En via regno ekzistas viro, kiu havas en si la spiriton de la sanktaj dioj; en la tempo de via patro oni trovis en li lumon, prudenton, kaj sagxon,  similan al la sagxo de la dioj; kaj la regxo Nebukadnecar, via patro, la regxo mem, via patro, faris lin cxefo de la astrologoj, sorcxistoj, HXaldeoj,  kaj divenistoj;
5:12 cxar en li oni trovis altan spiriton, scion, kaj prudenton, por klarigi songxojn, komentarii sentencojn, kaj malkasxi kasxitajxojn. Tio estas Daniel,  al kiu la regxo donis la nomon Beltsxacar. Tial oni voku Danielon, kaj li klarigos la signifon.
5:13 Tiam oni alkondukis Danielon antaux la regxon; kaj la regxo ekparolis,  kaj diris al Daniel:CXu vi estas Daniel, unu el la forkaptitaj filoj de Judujo, kiujn mia patro, la regxo, venigis el Judujo?
5:14 Mi auxdis pri vi, ke la spirito de la dioj estas en vi, kaj ke lumo,  prudento, kaj eksterordinara sagxo trovigxas en vi.
5:15 Nun estis alkondukitaj al mi la sagxuloj kaj magiistoj, por tralegi cxi tiun surskribon kaj klarigi al mi gxian signifon; sed ili ne povis klarigi al mi la sencon de cxi tiuj vortoj.
5:16 Sed mi auxdis pri vi, ke vi povoscias klarigi signifon kaj malkasxi kasxitajxon. Tial, se vi povas tralegi cxi tiun surskribon kaj klarigi al mi gxian signifon, vi ricevos purpuran veston, ora cxeno estos sur via kolo, kaj vi estos la tria reganto en la regno.
5:17 Tiam Daniel respondis kaj diris al la regxo:Viaj donacoj restu cxe vi,  viajn rekompencojn donu al iu alia; mi tamen tralegos al la regxo la surskribon, kaj mi klarigos al li la signifon.
5:18 Ho regxo! Dio la Plejalta donis al via patro Nebukadnecar regnon,  potencon, honoron, kaj gloron.
5:19 Pro la potenco, kiun Li donis al li, cxiuj popoloj, gentoj, kaj lingvoj tremis kaj havis timon antaux li; kiun li volis, li mortigis, kaj kiun li volis, li lasis vivi; kiun li volis, li altigis, kaj kiun li volis, li malaltigis.
5:20 Sed kiam lia koro fierigxis kaj lia spirito malhumiligxis, li estis dejxetita el sia regxa trono kaj senigita je sia gloro;
5:21 kaj li estis elpusxita el meze de la homoj, kaj lia koro farigxis simila al koro de besto, kaj li vivis kun sovagxaj azenoj; li mangxis herbon, kiel la bovoj, kaj lia korpo estis trinkigata per la roso de la cxielo; gxis li eksciis, ke super la regno de homoj regas Dio la Plejalta, kaj donas gxin al tiu, al kiu Li volas.
5:22 Vi, lia filo, ho Belsxacar, ne humiligis vian koron, kvankam vi sciis cxion tion;
5:23 sed vi levis vin kontraux la Reganton de la cxielo, tiel, ke la vazojn el Lia domo oni alportis al vi, kaj vi kun viaj eminentuloj, kun viaj edzinoj kaj kromvirinoj, trinkis vinon el ili; kaj vi gloris la diojn argxentajn kaj orajn, kuprajn, ferajn, lignajn, kaj sxtonajn, kiuj ne vidas, ne auxdas, kaj ne pensas; kaj Dion, en kies mano estas la spiro de via vivo kaj cxiuj viaj vojoj, vi ne gloris.
5:24 Pro tio estas sendita de Li la mano kaj skribita cxi tiu surskribo.
5:25 Jen estas la surskribo, kiu estas desegnita:MENE, MENE, TEKEL, UFARSIN.
5:26 Jen estas la signifo de la vortoj:MENE:Dio kalkulis la tempon de via regxado kaj metis al gxi finon;
5:27 TEKEL:vi estas pesita sur pesilo kaj trovita tro malpeza;
5:28 PERES:via regno estas dividita kaj donita al la Medoj kaj Persoj.
5:29 Tiam laux ordono de Belsxacar oni metis purpuran veston sur Danielon kaj oran cxenon sur lian kolon, kaj oni proklamis lin la tria reganto en la regno.
5:30 En tiu sama nokto Belsxacar, regxo de la HXaldeoj, estis mortigita.
5:31 Dario, la Medo, ricevis la regnon, havante la agxon de sesdek du jaroj.
6:1 Kaj Dario bonvolis starigi super sia regno cent dudek satrapojn, por administri lian tutan regnon;
6:2 kaj super ili tri cxefajn estrojn, inter kiuj estis ankaux Daniel, por ke la satrapoj donadu al ili kalkulraportojn, kaj por ke la regxo ne havu malprofiton.
6:3 Sed Daniel superis la aliajn cxefajn estrojn kaj satrapojn, cxar li havis eksterordinaran sagxon; kaj la regxo havis jam la intencon starigi lin super la tuta regno.
6:4 Tiam la cxefaj estroj kaj la satrapoj komencis sercxi pretekston, por akuzi Danielon koncerne la aferojn de la regno. Sed ili povis trovi nenian pretekston nek kulpon; cxar li estis fidela, kaj nenia kulpo nek krimo estis trovebla en li.
6:5 Tiam tiuj homoj diris:Ni ne povos trovi kulpon en tiu Daniel, se ni ne trovos ion kontraux li en la legxoj de lia Dio.
6:6 Kaj tiuj cxefaj estroj kaj satrapoj venis al Dario, kaj diris al li tiel:Ho regxo Dario, vivu eterne!
6:7 CXiuj cxefaj estroj de la regno, regionestroj, satrapoj, konsilistoj, kaj militestroj interkonsentis, ke oni devas elirigi regxan dekreton kaj severe ordoni, ke cxiun, kiu en la dauxro de tridek tagoj petos ion de ia dio aux homo anstataux de vi, ho regxo, oni jxetu en kavon de leonoj.
6:8 Tial konfirmu, ho regxo, cxi tiun decidon, kaj subskribu la ordonon, por ke gxi ne estu malobeata, kiel legxo de Medujo kaj Persujo, kiun neniu povas senvalorigi.
6:9 La regxo Dario subskribis la dekreton.
6:10 Kiam Daniel eksciis, ke estas subskribita tia ordono, li iris en sian domon, kaj antaux la fenestroj de sia cxambro, malfermitaj en la direkto al Jerusalem, li tri fojojn cxiutage genuis kaj pregxis al sia Dio kaj gloradis Lin, kiel li faradis antauxe.
6:11 Tiam tiuj homoj cxirkauxis Danielon, kaj trovis lin pregxanta kaj petanta favorkorecon antaux sia Dio.
6:12 Kaj ili iris, kaj diris al la regxo koncerne la regxan dekreton:CXu vi ne ordonis per dekreto, ke cxiun homon, kiu en la dauxro de tridek tagoj petos ion de ia dio aux homo krom vi, ho regxo, oni jxetu en kavon de leonoj?  La regxo respondis kaj diris:Jes, tio efektive estas dekretita, kiel neforigebla legxo de Medujo kaj Persujo.
6:13 Tiam ili respondis kaj diris al la regxo:Jen Daniel, kiu estas el la translogxigitaj filoj de Judujo, ne atentas vin, ho regxo, nek la dekreton,  subskribitan de vi, sed tri fojojn cxiutage li pregxas siajn pregxojn.
6:14 Auxdinte tion, la regxo forte afliktigxis en sia animo, kaj, dezirante savi Danielon, li multe klopodis gxis la subiro de la suno, por liberigi lin.
6:15 Sed tiuj homoj cxirkauxis la regxon, kaj diris al li:Sciu, ho regxo, ke laux la legxoj de Medujo kaj Persujo cxiu malpermeso aux ordono, konfirmita de la regxo, devas resti nesxangxebla.
6:16 Tiam la regxo ordonis, kaj oni alkondukis Danielon, kaj jxetis lin en kavon de leonoj. Sed la regxo diris al Daniel:Via Dio, al kiu vi sencxese servas, savu vin!
6:17 Kaj oni alportis sxtonon kaj metis gxin sur la aperturon de la kavo; kaj la regxo sigelis gxin per sia ringo kaj per la ringo de siaj altranguloj, por ke ne farigxu ia sxangxo koncerne Danielon.
6:18 Poste la regxo iris en sian palacon, pasigis la nokton en fastado, ecx ne permesis alporti al li mangxajxon; kaj ankaux dormi li ne povis.
6:19 Matene la regxo levigxis cxe la tagigxo kaj iris rapide al la kavo de la leonoj.
6:20 Kaj kiam li alvenis al la kavo, li vokis per malgxoja vocxo Danielon;  kaj ekparolinte, la regxo diris al Daniel:Ho Daniel, servanto de la vivanta Dio! cxu via Dio, al kiu vi sencxese servas, povis savi vin de la leonoj?
6:21 Tiam Daniel respondis al la regxo:Ho regxo, vivu eterne!
6:22 Mia Dio sendis Sian angxelon, kaj baris la busxon de la leonoj, kaj ili faris al mi nenian difekton; cxar mi estis trovita pura antaux Li; kaj ankaux antaux vi, ho regxo, mi ne faris krimon.
6:23 Tiam la regxo tre ekgxojis pri li kaj ordonis levi Danielon el la kavo.  Kaj oni eligis Danielon el la kavo, kaj nenia difekto montrigxis sur li; cxar li kredis al sia Dio.
6:24 Kaj la regxo ordonis alkonduki tiujn virojn, kiuj per sia akuzo volis pereigi Danielon, kaj jxeti en la kavon de la leonoj ilin mem, kaj ankaux iliajn infanojn kaj iliajn edzinojn; kaj ankoraux antaux ol ili atingis la fundon de la kavo, la leonoj kaptis ilin kaj frakasis cxiujn iliajn ostojn.
6:25 Post tio la regxo Dario skribis al cxiuj popoloj, gentoj, kaj lingvoj de la tuta tero:Kresku via bonfarto!
6:26 Mi donas ordonon, ke en cxiu regiono de mia regno oni timu kaj respektu Dion de Daniel; cxar Li estas Dio vivanta kaj eterne restanta, Lia regno estas nedetruebla, kaj Lia regado estas senfina.
6:27 Li liberigas kaj savas, Li faras miraklojn kaj pruvosignojn en la cxielo kaj sur la tero; Li savis Danielon kontraux leonoj.
6:28 Kaj Daniel havis sukceson dum la regxado de Dario, kaj dum la regxado de Ciro, la Perso.
7:1 En la unua jaro de Belsxacar, regxo de Babel, Daniel havis songxon kaj vizion de sia kapo sur sia lito. Li enskribis tiun songxon, prezentinte la esencon de la afero.
7:2 Daniel komencis sian rakonton, dirante:Mi vidis en mia nokta vizio, ke jen kvar ventoj de la cxielo batalas inter si sur granda maro.
7:3 Kaj eliris el la maro kvar grandegaj bestoj malsimilaj unu al alia.
7:4 La unua estis kiel leono, sed gxi havis flugilojn de aglo; mi vidis, kiel fine oni desxiris de gxi la flugilojn, oni levis gxin de la tero, kaj starigis sur piedoj, kiel homon, kaj homa koro estis donita al gxi.
7:5 Jen ankaux dua besto, simila al urso, staris cxe gxia flanko, kaj tri kojnodentojn gxi havis en sia busxo, inter siaj dentoj. Kaj estis dirite al gxi:Levigxu, kaj mangxu multe da karno.
7:6 Poste mi vidis ankoraux unu beston, similan al leopardo; sur sia dorso gxi havis kvar flugilojn de birdo, kaj kvar kapojn havis tiu besto, kaj potenco estis donita al gxi.
7:7 Poste mi vidis en la nokta vizio beston kvaran, teruran, monstran, kaj tre fortan; gxi havis grandegajn ferajn dentojn; gxi mangxegis kaj frakasis,  kaj la restajxon gxi dispremis per la piedoj; gxi estis malsimila al cxiuj antauxaj bestoj kaj havis dek kornojn.
7:8 Mi rigardis tiujn kornojn, kaj jen inter ili aperis alia korno,  malgranda; kaj tri el la antauxaj kornoj estis elsxiritaj antaux gxi kun la radiko; kaj jen montrigxis, ke tiu korno havas okulojn, kiel okuloj de homo,  kaj busxon, kiu parolas malhumile.
7:9 Fine mi vidis, ke estas starigitaj tronoj, kaj sidigxis la Antauxtempulo.  Lia vesto estis blanka kiel negxo, kaj la haroj sur Lia kapo estis kiel pura lano; Lia trono estis brilantaj flamoj, gxiaj radoj estis flamanta fajro.
7:10 Fajra rivero elfluis kaj disversxigxis antaux Li; miloj da miloj servis al Li, kaj dekmiloj da dekmiloj staris antaux Li. La jugxantoj sidigxis, kaj la libroj malfermigxis.
7:11 Tiam mi vidis, kiel fine, pro la malhumilaj vortoj, kiujn parolis la korno, la besto estis mortigita, kaj gxia korpo estis frakasita, kaj jxetita en fajron, por forbruli.
7:12 Ankaux de la aliaj bestoj oni forprenis ilian potencon, kaj dauxro de la vivo estis donita al ili nur por difinita tempo kaj gxis difinita templimo.
7:13 Poste mi vidis en la nokta vizio, ke jen en la nuboj de la cxielo iris kvazaux filo de homo, venis al la Antauxtempulo, kaj estis alkondukita al Li.
7:14 Kaj al li estis donita potenco, gloro, kaj regno, por ke cxiuj popoloj,  gentoj, kaj lingvoj servu al li; lia regado estas regado eterna, kiu ne cxesigxos, kaj lia regno ne detruigxos.
7:15 CXe mi, Daniel, ektremis mia spirito en mia korpo, kaj la vizio de mia kapo konsternis min.
7:16 Mi aliris al unu el la antauxstarantoj kaj demandis lin pri la vera signifo de cxio cxi tio, kaj li komencis paroli al mi kaj klarigis al mi la sencon de la diritajxo.
7:17 Tiuj kvar grandaj bestoj signifas, ke kvar regnoj formigxos sur la tero.
7:18 Poste prenos la regnon la sanktuloj de la Plejaltulo, kaj ili posedos la regnon eterne, en eterna eterneco.
7:19 Tiam mi deziris havi precizan klarigon pri la kvara besto, kiu estis malsimila al cxiuj, kaj terura, kun feraj dentoj kaj kupraj ungegoj,  mangxegis kaj frakasis kaj la restajxon dispremis per la piedoj;
7:20 kaj pri la dek kornoj, kiuj estis sur gxia kapo, kaj pri la alia, kiu poste eliris kaj antaux kiu elfalis tri, pri tiu sama korno, kiu havis okulojn kaj busxon parolantan malhumile, kaj kiu laux sia aspekto estis pli granda ol la aliaj.
7:21 Mi vidis, kiel tiu korno komencis bataladon kontraux la sanktuloj kaj estis jam venkanta ilin,
7:22 gxis venis la Antauxtempulo; tiam la jugxo estis farita por la sanktuloj de la Plejaltulo, kaj venis la tempo, kiam la regnon ekposedis la sanktuloj.
7:23 Kaj li diris:La kvara besto estas la kvara regno, kiu estos sur la tero,  malsimila al cxiuj regnoj, kaj gxi mangxegos la tutan teron, piedpremos kaj frakasos gxin.
7:24 La dek kornoj signifas, ke el tiu regno aperos dek regxoj, kaj post ili eliros alia, malsimila al la antauxaj, kaj faligos tri regxojn.
7:25 Li blasfemos kontraux la Plejaltulo kaj frapos la sanktulojn de la Plejaltulo; li ecx arogos al si sxangxi la tempojn kaj legxojn. Ili estos transdonitaj en lian manon gxis paso de unu tempo kaj du tempoj kaj duono de tempo.
7:26 Poste aperos jugxo, kaj gxi forprenos de li la potencon, por lia pereo kaj plena ekstermigxo.
7:27 Sed la regado, potenco, kaj grandeco de la regnoj sub la tuta cxielo estos donita al la sankta popolo de la Plejaltulo, kies regno estas regno eterna, kaj cxiuj potenculoj servados kaj obeados al Li.
7:28 CXi tie finigxas la parolo. Mi, Daniel, estis tre konsternita de mia meditado, kaj mia vizagxaspekto sxangxigxis sur mi; sed la parolon mi konservis en mia koro.
8:1 En la tria jaro de regxado de la regxo Belsxacar aperis al mi, al Daniel,  vizio, post tiu, kiu aperis al mi en la komenco.
8:2 Kiam mi vidis la vizion, mi estis en la kastelurbo SXusxan, kiu trovigxas en la lando Elam; sed en la vizio mi vidis, ke mi estas cxe la rivero Ulaj.
8:3 Mi levis miajn okulojn, kaj mi ekvidis:jen unu virsxafo staras cxe la rivero; gxi havas du kornojn, kaj ambaux kornoj estas altaj, sed unu estas pli alta ol la dua, kaj la pli alta elkreskis poste.
8:4 Mi vidis, ke tiu virsxafo kornopusxas okcidenten, norden, kaj suden, kaj nenia besto povas kontrauxstari al gxi, kaj neniu povas savi kontraux gxia forto; kaj gxi faras cxion, kion gxi volas, kaj gxi estas granda.
8:5 Dum mi atente gxin rigardis, jen de okcidente iras virkapro sur la tutan teron, kaj gxi ne tusxas la teron. Tiu virkapro havis bone videblan kornon inter siaj okuloj.
8:6 Kaj gxi iris al tiu kornohava virsxafo, kiun mi vidis starantan cxe la rivero, kaj jxetis sin sur gxin kun furioza forto;
8:7 kaj mi vidis, ke, alproksimigxinte al la virsxafo, gxi furiozigxis kontraux gxi, frapis la virsxafon, kaj rompis ambaux gxiajn kornojn; kaj la virsxafo ne havis la forton, por kontrauxstari al gxi, kaj cxi tiu jxetis gxin sur la teron kaj disbatis gxin per la piedoj; kaj neniu povis savi la virsxafon kontraux gxia forto.
8:8 Tiam la virkapro forte grandigxis. Kiam gxi farigxis tre forta, rompigxis la granda korno, kaj anstataux gxi eliris kvar aliaj en la direkto al la kvar ventoj de la cxielo.
8:9 El unu el ili eliris alia korno malgranda, kiu forte kreskis suden kaj orienten kaj al la plej bela lando.
8:10 Kaj gxi kreskis gxis la armeo de la cxielo, kaj gxi jxetis sur la teron parton de tiu armeo kaj de la steloj, kaj dispremis ilin per la piedoj.
8:11 Kaj ecx kontraux la armeestron gxi levigxis, forprenis de li la cxiutagajn oferojn, kaj ruinigis lian sanktan logxejon.
8:12 Forto estis donita al gxi kontraux la cxiutagaj oferoj pro peko; kaj gxi jxetis la veron sur la teron kaj laboris kun sukceso.
8:13 Kaj mi auxdis unu sanktulon, kiu parolis, kaj tiu sanktulo diris al iu,  kiu demandis:GXis kiam havos forton la profetajxo pri la cxiutagaj oferoj kaj pri la terura peko, ke la sanktejo kaj la armeo estos piedpremataj?
8:14 Kaj li diris al mi:GXis pasos du mil tricent vesperoj kaj matenoj; tiam la sanktejo denove estos sanktigita.
8:15 Dum mi, Daniel, estis rigardanta tiun vizion kaj sercxanta gxian signifon, jen starigxis antaux mi bildo de viro.
8:16 Kaj el meze de Ulaj mi auxdis homan vocxon, kiu vokis kaj diris:Gabriel,  klarigu al li la vizion.
8:17 Kaj li aliris al tiu loko, kie mi staris; kaj kiam li venis, mi eksentis teruron kaj falis vizagxaltere; kaj li diris al mi:Sciu, ho homido, ke la vizio koncernas la finon de la tempo.
8:18 Kiam li parolis al mi, mi kusxis senkonscie sur la tero; sed li ektusxis min kaj starigis min sur mia loko.
8:19 Kaj li diris:Jen mi sciigas al vi, kio estos cxe la fino de la kolero;  cxar tio koncernas la finan tempon.
8:20 La virsxafo, kiun vi vidis kun la du kornoj, estas la regxoj de Medujo kaj Persujo;
8:21 kaj la vila virkapro estas la regxo de Grekujo; la granda korno inter gxiaj okuloj estas la unua regxo;
8:22 gxi rompigxis, kaj anstataux gxi eliris kvar aliaj; kvar regnoj formigxos el la nacio, sed ne tiel fortaj, kiel gxi estis antauxe.
8:23 En la fina tempo de tiuj regnoj, kiam la perfiduloj havos sukceson,  aperos regxo malmodesta, lerta ruzulo.
8:24 Li farigxos potenca, sed ne per sia forto; li faros grandan dezertigadon, li havos sukceson en siaj faroj, li pereigos fortulojn kaj la popolon de la sanktuloj.
8:25 Kaj pro lia sagxeco liaj ruzajxoj sukcesos en lia mano, kaj li fierigxos, kaj meze de paco li multajn pereigos, kaj li levigxos kontraux la Princon de la princoj; sed li estos frakasita, kvankam ne per mano.
8:26 La vizio pri la vespero kaj la mateno, kiu estas dirita al vi, estas vera; sed tenu la vizion sekrete, cxar gxi rilatas tempon malproksiman.
8:27 Kaj mi, Daniel, senfortigxis, kaj estis malsana dum kelke da tagoj.  Poste mi levigxis kaj komencis okupadi min per la aferoj de la regxo. Mi estis konsternita de la vizio, sed neniu tion rimarkis.
9:1 En la unua jaro de Dario, filo de Ahxasxverosx, el la gento Meda, kiu farigxis regxo super la regno de la HXaldeoj,
9:2 en la unua jaro de lia regxado, mi, Daniel, rimarkis en la libroj la nombron de la jaroj, pri kiuj la Eternulo parolis al la profeto Jeremia, ke devas finigxi sepdek jaroj de la dezerteco de Jerusalem.
9:3 Kaj mi turnis mian vizagxon al Dio, la Sinjoro, por pregxi kaj petegi, en fastado, sakajxo, kaj cindro.
9:4 Kaj mi pregxis al la Eternulo, mia Dio, mi faris konfeson, kaj mi diris:Mi petas Vin, ho Sinjoro, Dio granda kaj timinda, kiu konservas la interligon kaj favorkorecon al Liaj amantoj kaj al la plenumantoj de Liaj ordonoj!
9:5 Ni pekis, ni malbonagis, ni estis malpiaj, ni ribelis, kaj ni defalis de Viaj ordonoj kaj decidoj;
9:6 ni ne auxskultis Viajn servantojn, la profetojn, kiuj parolis en Via nomo al niaj regxoj, estroj, kaj patroj, kaj al la tuta popolo de la lando.
9:7 Vi, ho Sinjoro, estas prava, kaj ni devas honti, kiel nun, cxiu Judo, la logxantoj de Jerusalem kaj la tuta Izrael, la proksimaj kaj la malproksimaj,  en cxiuj landoj, kien Vi dispelis ilin pro iliaj malbonagoj, kiujn ili faris koncerne Vin.
9:8 Ho Sinjoro! ni hontas pro niaj regxoj, estroj, kaj patroj, kiuj pekis antaux Vi.
9:9 Sed la Sinjoro, nia Dio, havas kompatemon kaj pardonemon, kvankam ni defalis de Li
9:10 kaj ne auxskultis la vocxon de la Eternulo, nia Dio, por iradi laux Liaj instruoj, kiujn Li donis al ni per Siaj servantoj, la profetoj.
9:11 La tuta Izrael malobeis Vian instruon, kaj deturnis sin, por ne auxskulti Vian vocxon; pro tio trafis nin la malbeno kaj la jxuro, pri kiuj estas skribite en la instruo de Moseo, servanto de Dio; cxar ni pekis kontraux Li.
9:12 Kaj Li plenumis Sian vorton, kiun Li diris pri ni, kaj pri niaj jugxistoj, kiuj faradis jugxon cxe ni, kaj Li venigis sur nin grandan malfelicxon; sub la tuta cxielo nenie farigxis tio, kio farigxis al Jerusalem.
9:13 Kiel estas skribite en la instruo de Moseo, tiel trafis nin tiu tuta malfelicxo; ni tamen ne pregxis antaux la Eternulo, nia Dio, deturnante nin de niaj malbonagoj kaj penante kompreni Vian veron.
9:14 Kaj la Eternulo viglis super la malfelicxo kaj venigis gxin sur nin;  cxar justa estas la Eternulo, nia Dio, en cxiuj Siaj faroj, kiujn Li faras,  sed ni ne auxskultis Lian vocxon.
9:15 Kaj nun, ho Sinjoro, nia Dio, kiu elkondukis Vian popolon el la lando Egipta per forta mano, kaj faris al Vi gloran nomon, kiel gxi nun estas, ni pekis, ni estis malpiaj.
9:16 Ho Sinjoro, konforme al Via tuta bonfaremeco deturnigxu nun Via kolero kaj Via indigno de Via urbo Jerusalem, de Via sankta monto; cxar pro niaj pekoj kaj pro la malbonagoj de niaj patroj Jerusalem kaj Via popolo estas hontindajxo antaux cxiuj niaj cxirkauxantoj.
9:17 Kaj nun auxskultu, ho nia Dio, la pregxon de Via servanto kaj lian petegon, kaj lumu per Via vizagxo sur Vian dezertigitan sanktejon, pro la Sinjoro.
9:18 Klinu, ho mia Dio, Vian orelon, kaj auxskultu; malfermu Viajn okulojn,  kaj vidu nian ruinigitecon, kaj la urbon, kiu estas nomata per Via nomo; cxar ne pro nia praveco, sed pro Via granda kompatemeco, ni faligas antaux Vi nian pregxon.
9:19 Ho Sinjoro, auxskultu! ho Sinjoro, pardonu! ho Sinjoro, atentu kaj agu,  ne prokrastu, pro Vi mem, ho mia Dio, cxar Vian nomon portas Via urbo kaj Via popolo.
9:20 Dum mi ankoraux parolis kaj pregxis kaj konfesis miajn pekojn kaj la pekojn de mia popolo Izrael kaj metis mian petegon antaux la Eternulon, mian Dion, pri la sankta monto de mia Dio;
9:21 dum mi ankoraux parolis pregxante, la viro Gabriel, kiun mi vidis antauxe en la vizio, alflugis, kaj ektusxis min cxirkaux la tempo de la vespera ofero;
9:22 kaj, klarigante, li ekparolis al mi, kaj diris:Ho Daniel, nun mi eliris,  por komprenigi al vi la aferon.
9:23 CXe la komenco de via pregxado eliris ordono, kaj mi venas, por sciigi gxin, cxxar vi estas homo agrabla al Dio; atentu la vorton, kaj komprenu la vizion.
9:24 Sepdek jarsepoj estas destinitaj por via popolo kaj por via sankta urbo,  por ke kovrigxu la kulpo, sigeligxu la pekoj, kaj pardonigxu la malbonagoj,  por ke venu justeco eterna, sigeligxu la vizio kaj profetajxo, kaj sanktoleigxu Plejsanktulo.
9:25 Sciu, kaj komprenu:de la momento, kiam eliros la ordono, ke Jerusalem estu denove konstruata, gxis la sanktoleado de la estro pasos sep jarsepoj kaj sesdek du jarsepoj; kaj denove estos konstruitaj la stratoj kaj muroj,  kvankam en tempo malfacila.
9:26 Post la sesdek du jarsepoj la sanktoleito estos pereigita kaj jam ne ekzistos; kaj la urbon kun gxia sanktejo pereigos popolo de estro, kiu venos,  kaj gxia fino estos kiel de inundego; kaj gxis la fino de la milito gxi estos tute dezertigita.
9:27 En la dauxro de unu jarsepo estos konfirmita la interligo kun multaj,  kaj meze de la jarsepo estos cxesigitaj bucxoferoj kaj farunoferoj; sur la flugiloj de la sanktejo estos abomeninda dezerteco, gxis la fina destinita pereo falos sur la ruinojn.
10:1 En la tria jaro de Ciro, regxo de Persujo, vorto estis malkasxita al Daniel, kiu havis la nomon Beltsxacar; kaj vera estis tiu vorto kaj tre grava. Li komprenis la vorton kaj komprenis bone la vizion.
10:2 En tiu tempo mi, Daniel, funebris dum tri semajnoj.
10:3 Bongustan mangxajxon mi ne mangxis, viando kaj vino ne venis en mian busxon, kaj per oleo mi min ne sxmiris, gxis la fino de la tri semajnoj.
10:4 En la dudek-kvara tago de la unua monato mi estis sur la bordo de granda rivero, nome de HXidekel.
10:5 Kaj levinte miajn okulojn, mi ekvidis:jen staras unu viro, vestita per tolaj vestoj, kaj liaj lumboj estas zonitaj per pura oro el Ufaz.
10:6 Lia korpo estas kiel turkiso, lia vizagxo aspektas kiel fulmo, liaj okuloj kiel fajraj flamoj, liaj brakoj kaj kruroj kiel brilanta kupro, kaj la vocxo de lia parolado estas kiel vocxo de amaso da homoj.
10:7 Nur mi sola, Daniel, vidis tiun vizion; la homoj, kiuj estis kun mi, ne vidis la vizion; tamen granda timo falis sur ilin, kaj ili forkuris, por sin kasxi.
10:8 Mi restis sola, kaj mi rigardis tiun grandan vizion; ne restis en mi forto, mia vizagxaspekto sxangxigxis terure, kaj mi ne povis rekolekti miajn fortojn.
10:9 Kaj mi ekauxdis la vocxon de liaj vortoj; kaj kiam mi ekauxdis la vocxon de liaj vortoj, mi senkonscie falis vizagxaltere.
10:10 Sed jen mano ektusxis min kaj levis min sur miajn genuojn kaj manplatojn.
10:11 Kaj li diris al mi:Ho Daniel, viro agrabla al Dio! atentu la vortojn,  kiujn mi diros al vi, kaj starigxu sur via loko, cxar mi nun estas sendita al vi. Kiam li tion parolis al mi, mi staris tremante.
10:12 Li diris al mi:Ne timu, Daniel, cxar de la unua tago, kiam vi sincere penis kompreni kaj pentofari antaux via Dio, viaj vortoj estis auxditaj; kaj mi venis laux via peto.
10:13 Sed la protektanto de la Persa regno kontrauxstaris al mi dum dudek unu tagoj, kaj, gxis Mihxael, unu el la plej cxefaj protektantoj, venis kun helpo al mi, mi restis tie apud la regxoj de Persujo.
10:14 Nun mi venis, por informi vin, kio estos kun via popolo en la estonta tempo, cxar la vizio koncernas tempon estontan.
10:15 Dum li parolis al mi tiujn vortojn, mi almetis mian vizagxon al la tero kaj silentis.
10:16 Sed jen iu, simila al homido, ektusxis miajn lipojn, kaj mi malfermis mian busxon, ekparolis kaj diris al tiu, kiu staris kontraux mi:Ho mia sinjoro, de cxi tiu vizio kurbigxis mia vizagxo, kaj mi jam ne havas fortojn.
10:17 Kaj kiel la sklavo de mia sinjoro povas paroli kun tia mia sinjoro, se mi jam ne havas forton kaj mi jam ne havas spiron?
10:18 Tiam denove ektusxis min tiu bildo de homo kaj refortigis min.
10:19 Kaj li diris:Ne timu, ho simpatia homo, paco estu al vi, kaj estu kuragxa. Kaj dum li parolis al mi, mi kuragxigxis, kaj diris:Parolu, ho mia sinjoro, cxar vi min refortigis.
10:20 Tiam li diris:CXu vi scias, por kio mi venis al vi? nun mi iras denove,  por batali kontraux la protektanto de Persujo; sed kiam mi foriros, venos la protektanto de Grekujo.
10:21 Tamen mi sciigos al vi, kio estas notita en la vera skribo; kaj estas neniu, kiu subtenus min kontraux tiuj, krom Mihxael, via protektanto.
11:1 En la unua jaro de Dario, la Medo, mi staris, por subteni kaj fortigi min.
11:2 Kaj nun mi sciigos al vi la veron:jen ankoraux tri regxoj estos en Persujo; la kvara superos cxiujn per sia ricxeco; kaj kiam li farigxos forta per sia ricxeco, li ekscitos cxiujn kontraux la regnon Grekan.
11:3 Aperos regxo potenca, kiu regos kun granda forto, kaj faros cxion, kion li volos.
11:4 Sed dum lia starado lia regno disrompigxos kaj dividigxos laux la kvar ventoj de la cxielo, kaj gxi transiros ne al liaj idoj, kaj ne kun tiu potenco, kun kiu li regis; lia regno estos dissxirita kaj transiros al homoj fremdaj.
11:5 Fortigxos unu el liaj princoj, la regxo suda, kaj farigxos pli forta ol li, kaj regos; lia potenco estos granda.
11:6 Sed post kelke da jaroj ili kunigxos inter si; kaj la filino de la suda regxo venos al la norda regxo, por arangxi la aferon inter ili; sed sxi ne retenos la forton en sia mano, kaj ankaux li kun sia forto ne restos; sxi kaj sxiaj akompanantoj kaj sxia infano kaj sxia kelktempa fortiganto estos transdonitaj.
11:7 Tamen el sxia trunko aperos brancxo, venos kun militistaro, venos al la fortikajxo de la norda regxo, kaj venkos.
11:8 Ankaux iliajn diojn, kun iliaj statuoj, kaj kun iliaj grandvaloraj vazoj argxentaj kaj oraj, li forportos en Egiptujon, kaj por kelke da jaroj li restos malproksima de la norda regxo.
11:9 CXi tiu iros al la regno de la suda regxo, sed revenos en sian landon.
11:10 Poste liaj filoj sin armos kaj kolektos grandan militistaron; kaj unu iros rapide, disversxigxos kiel inundo, kaj denove faros militon gxis lia fortikajxo.
11:11 Tiam la suda regxo indignos, eliros kaj militos kontraux li, kontraux la norda regxo, kaj starigos grandan homomulton, kaj tiu homamaso estos transdonita en lian manon.
11:12 Li forkondukos tiun homamason, kaj fierigxos lia koro; sed kvankam li venkos multajn milojn, li tamen ne farigxos pli forta.
11:13 La norda regxo denove starigos homomulton, pli grandan ol la antauxa,  kaj post kelka tempo li eliros kun granda militistaro kaj kun granda ricxeco.
11:14 En tiu tempo multaj starigxos kontraux la suda regxo, kaj malkvietaj filoj de via popolo levigxos, por ke plenumigxu la profetajxo, sed ili falos.
11:15 Kaj venos la norda regxo, sxutarangxos remparon, kaj venkoprenos la fortikigitan urbon; kaj la forto de la sudo ne povos kontrauxstari, kaj gxia plej bona militistaro ne havos forton, por rezisti.
11:16 Kaj cxiu, kiu venos al li, faros tion, kion li postulos, neniu povos kontrauxstari al li; li starigxos en la plej bela lando, kaj pereigos gxin per sia mano.
11:17 Kaj li intencos veni kun la potenco de sia tuta regno kaj kun siaj bravuloj, kaj li tion faros; kaj la urbo de virinoj estos donita al li por ekstermi; kaj gxi ne povos kontrauxstari; sed gxi ankaux ne farigxos lia.
11:18 Kaj li direktos sian vizagxon al la insuloj kaj venkoprenos multajn;  sed unu princo cxesigos lian malhonoradon, ke li ne plu malhonoru.
11:19 Tiam li denove turnos sin al la fortikajxoj de sia lando; sed li falpusxigxos, falos, kaj oni lin jam ne trovos.
11:20 Sur lia loko starigxos tia, kiu sendos impostiston tra la tuta glora regno; sed post kelke da tagoj li pereos, kvankam ne per kolero kaj ne per batalo.
11:21 Sur lia loko starigxos homo malestimata, sur kiun oni ne metos la regxan ornamon; sed li venos kun trankvileco, kaj ekposedos la regnon per flatajxoj.
11:22 Kaj la dronigantaj tacxmentegoj estos dronigitaj kaj frakasitaj de li,  kaj ankaux la princo, kun kiu estis farita la interligo.
11:23 Kaj post la interamikigxo li faros kontraux li malicajxon, iros, kaj superfortos lin per malmulte da homoj.
11:24 En la pacajn kaj plej bonstatajn urbojn de la lando li venos, kaj faros tion, kion ne faris liaj patroj nek liaj prapatroj; la kaptajxon, rabajxon,  kaj havajxon li disjxetos; kaj li direktos siajn intencojn kontraux la fortikigitajn urbojn, sed nur gxis certa tempo.
11:25 Poste li ekscitos sian forton kaj sian koron kontraux la regxon sudan kun grandega militistaro, kaj la suda regxo eliros milite kun granda kaj tre forta militistaro; sed li ne eltenos, cxar estos faritaj atencoj kontraux li.
11:26 Tiuj, kiuj mangxas cxe lia tablo, pereigos lin, kaj lia armeo disversxigxos, kaj falos multe da mortigitoj.
11:27 Ambaux regxoj havos en sia koro malbonajn intencojn, kaj cxe la sama tablo ili parolos malverajxon; sed ili ne sukcesos, cxar la fino estas ankoraux prokrastita gxis certa tempo.
11:28 Li iros returne al sia lando kun granda havajxo, kaj kun intencoj kontraux la sankta interligo; kaj li plenumos, kaj venos en sian landon.
11:29 En difinita tempo li denove iros suden; sed la lasta fojo ne estos tia,  kiel la unua.
11:30 CXar venos kontraux lin sxipoj de la Kitidoj, kaj li perdos la kuragxon; kaj li denove farigxos kolera kontraux la sankta interligo, kaj denove agos kaj interkonsentos kun la forlasintoj de la sankta interligo.
11:31 Helpantoj estos starigitaj de li; ili malsanktigos la fortodonan sanktejon, cxesigos la cxiutagajn oferojn, kaj faros abomenindan ruinigon.
11:32 Tiujn, kiuj malbonagas kontraux la interligo, li allogos per flatajxoj.  Sed la homoj, kiuj konas sian Dion, farigxos kuragxaj kaj komencos agi.
11:33 La klerigantoj de la popolo klerigos multajn, kvankam dum kelka tempo ili falados de glavo, fajro, mallibereco, kaj prirabado.
11:34 Dum sia falado ili ricevos kelkan helpon, sed multaj aligxos al ili hipokrite.
11:35 Kelkaj el la klerigantoj falos por tio, ke ili refandigxu, purigxu, kaj blankigxu gxis la fina tempo; cxar estas ankoraux tempo.
11:36 La regxo farados, kion li volos, kaj li fierigxos, kaj rigardos sin kiel pli altan ol cxiu dio, kaj pri Dio de la dioj li parolos terurajxojn,  kaj li havos sukceson, gxis plenigxos la kolero; cxar kio estas decidita, tio plenumigxos.
11:37 Kaj pri la dioj de siaj patroj li ne pensos, li ne atentos cxarmon de virinoj, nek ian dion, sed li tenos sin pli alte ol cxio.
11:38 Nur la dion de fortikajxoj sur sia loko li honoros, kaj tiun dion, kiun ne konis liaj patroj, li honoros per oro, argxento, multekostaj sxtonoj, kaj juveloj.
11:39 Kaj li konstruos por la urboj fortikajxojn sub la nomo de fremda dio;  kiu akceptos cxi tiun, al tiu li plimultigos la honorojn kaj donos potencon super multaj kaj rekompence disdonos teron.
11:40 Fine ekbatalos kontraux li la suda regxo, kaj jxetos sin sur lin la norda regxo kun cxaroj, rajdistoj, kaj multe da sxipoj, atakos la regionojn,  inundos, kaj trairos.
11:41 Kaj li venos en la plej belan landon, kaj multaj pereos; savigxos kontraux lia mano nur jenaj:Edom, Moab, kaj la cxefaj el la Amonidoj.
11:42 Kaj li etendos sian manon kontraux diversajn landojn; ankaux la lando Egipta ne savigxos.
11:43 Kaj li farigxos mastro super la trezoroj de oro, argxento, kaj cxiuj grandvalorajxoj de Egiptujo; Luboj kaj Etiopoj sekvos liajn pasxojn.
11:44 Sed ektimigos lin famoj de oriento kaj de nordo, kaj li eliros kun granda furiozo, por pereigi kaj ekstermi multajn.
11:45 Kaj li starigos sian belegan tendon inter la maro kaj la monto de la bela sanktejo; sed li venos al sia fino, kaj neniu helpos al li.
12:1 En tiu tempo levigxos Mihxael, la granda protektanto, kiu defendas la filojn de via popolo; kaj venos tempo malfacila, kia ne ekzistis de tiu tempo, kiam aperis homoj, gxis la nuna tempo; sed savigxos en tiu tempo el via popolo cxiuj, kiuj trovigxos enskribitaj en la libro.
12:2 Kaj multaj el tiuj, kiuj dormas en la tero, vekigxos, unuj por vivo eterna, aliaj por eterna malhonoro kaj honto.
12:3 Kaj la klerigantoj brilos, kiel la brilo de la cxielo; kaj la virtigantoj de multaj, kiel steloj por cxiam kaj eterne.
12:4 Kaj vi, ho Daniel, kasxu la vortojn kaj sigelu la libron gxis la fina tempo; multaj gxin tralegos, kaj multigxos la scio.
12:5 Tiam mi, Daniel, ekrigardis, kaj jen staras du aliaj, unu sur unu bordo de la rivero kaj la dua sur la alia bordo de la rivero.
12:6 Kaj li diris al la viro en la tolaj vestoj, kiu staris super la akvo de la rivero:Kiam estos la fino de la mirindajxoj?
12:7 Kaj mi auxskultis la viron en la tolaj vestoj, kiu staris super la akvo de la rivero; li levis sian dekstran manon kaj sian maldekstran manon al la cxielo, kaj jxuris per Tiu, kiu vivas eterne, ke tio estos post la paso de tempo kaj tempoj kaj duono de tempo; kaj kiam finigxos la dissemiteco de la sankta popolo, tiam plenumigxos cxio cxi tio.
12:8 Mi auxdis, sed mi ne komprenis; kaj mi diris:Ho mia sinjoro, kio estos post tio?
12:9 Kaj li respondis:Iru, Daniel, cxar tio estas kasxita kaj sigelita gxis la fina tempo.
12:10 Multaj estos purigitaj, blankigitaj, kaj elprovitaj; la malpiuloj faros malpiajxojn, kaj cxiuj malpiuloj ne komprenos; sed la klerigantoj komprenos.
12:11 Kaj de la tempo, kiam cxesigxos la cxiutagaj oferoj kaj farigxos abomeninda ruinigxo, pasos mil ducent nauxdek tagoj.
12:12 Felicxa estas tiu, kiu atendas kaj atingos la tempon de mil tricent tridek kvin tagoj!
12:13 Kaj vi, ho Daniel, foriru gxis la fino; kaj ripozu, kaj vi starigxos por via sorto en la fino de la tempoj.


Next: Hosea

1:1 Vorto de la Eternulo, kiu aperis al Hosxea, filo de Beeri, en la tempo de Uzija, Jotan, Ahxaz, kaj HXizkija, regxoj de Judujo, kaj en la tempo de Jerobeam, filo de Joasx, regxo de Izrael.
1:2 Kiam la Eternulo komencis paroli al Hosxea, la Eternulo diris al Hosxea:Iru, prenu al vi edzinon malcxastulinon kaj naskigu infanojn malcxastajn, cxar la lando malcxastigxis for de la Eternulo.
1:3 Kaj li iris, kaj prenis Gomeron, filinon de Diblaim; kaj sxi gravedigxis kaj naskis al li filon.
1:4 Kaj la Eternulo diris al li:Donu al li la nomon Jizreel; cxar baldaux Mi punos pro la sango de Jizreel la domon de Jehu, kaj Mi metos finon al la regno de la domo de Izrael.
1:5 En tiu tempo Mi rompos la pafarkon de Izrael en la valo Jizreel.
1:6 Kaj sxi denove gravedigxis kaj naskis filinon; kaj Li diris al li:Donu al sxi la nomon Lo-Ruhxama; cxar Mi ne plu kompatos la domon de Izrael, sed postulos de ili pagon.
1:7 Tamen la domon de Jehuda Mi kompatos, kaj Mi helpos al ili per la Eternulo, ilia Dio; Mi ne helpos al ili per pafarko, glavo, kaj batalo, nek per cxevaloj kaj rajdantoj.
1:8 Kiam sxi demamigis Lo-Ruhxaman, sxi gravedigxis kaj naskis filon.
1:9 Kaj Li diris:Donu al li la nomon Lo-Ami; cxar vi ne estas Mia popolo, kaj Mi ne estos por vi.
1:10 Tamen la nombro de la Izraelidoj estos kiel la sablo cxe la maro, ne mezurebla kaj ne kalkulebla. Kaj sur la sama loko, kie estis dirite al ili:Vi ne estas Mia popolo, oni diros al ili:Infanoj de la vivanta Dio.
1:11 Kolektigxos kune la idoj de Jehuda kaj la idoj de Izrael, kaj faros al si unu cxefon, kaj iros el la lando; cxar granda estos la tago de Jizreel.
2:1 Nomu viajn fratojn Mia popolo, kaj viajn fratinojn Kompatataj.
2:2 Havu jugxon kontraux via patrino, havu jugxon, cxar sxi ne estas Mia edzino, kaj Mi ne estas sxia edzo; sxi forigu la malcxastecon de sia vizagxo kaj la adultemecon de siaj mamoj,
2:3 por ke Mi ne senvestigu sxin gxis nudeco, kaj ne prezentu sxin tia, kia sxi estis en la tago de sia naskigxo, ke Mi ne faru sxin kiel dezerto, ne faru sxin kiel tero senakva, kaj ne mortigu sxin per soifo.
2:4 Ankaux sxiajn infanojn Mi ne kompatus, cxar ili estas infanoj de malcxasto;
2:5 cxar ilia patrino malcxastis, ilia naskintino malhonoris sin; cxar sxi diris:Mi sekvos miajn amistojn, kiuj donas al mi mian panon kaj mian akvon,  miajn lanajxojn kaj miajn linajxojn, mian oleon kaj miajn drinkajxojn.
2:6 Pro tio Mi baros vian vojon per dornoj, Mi cxirkauxbaros sxin, ke sxi ne trovos siajn vojojn.
2:7 SXi postkuros siajn amistojn, sed sxi ne kuratingos ilin; sxi sercxos ilin, sed ne trovos; kaj sxi diros:Mi iros returne al mia unua edzo, cxar pli bone estis al mi tiam, ol nun.
2:8 Kaj sxi ne sciis, ke Mi estis tiu, kiu donadis al sxi panon kaj moston kaj oleon, Mi donis al sxi multe da argxento kaj oro, kiun ili uzis por Baal.
2:9 Tial Mi prenos returne Mian panon kaj Mian moston iliatempe, Mi forprenos Mian lanajxon kaj Mian linajxon, per kiu sxi kovris sian nudecon.
2:10 Kaj nun Mi malkasxos sxian hontindajxon antaux la okuloj de sxiaj amistoj, kaj neniu savos sxin el Mia mano.
2:11 Mi cxesigos cxian sxian gajecon, sxiajn festojn, monatkomencojn, kaj sabatojn, kaj cxiujn sxiajn solenajn kunvenojn.
2:12 Mi dezertigos sxiajn vinbertrunkojn kaj sxiajn figarbojn, pri kiuj sxi diras:Tio estas donaco, kiun donis al mi miaj amistoj; Mi faros ilin arbaro,  kaj la bestoj de la kampo ilin mangxos.
2:13 Mi punos sxin pro la tagoj de la Baaloj, al kiuj sxi incensis, ornaminte sin per siaj ringoj kaj siaj cxirkauxkoloj, kaj sekvante siajn amistojn, dum Min sxi forgesis, diras la Eternulo.
2:14 Tial jen Mi allogos sxin, kondukos sxin en dezerton, kaj parolos al sxi agrablajn vortojn;
2:15 kaj Mi donos al sxi sxiajn vinbergxardenojn el tie, kaj la valon de malgxojo Mi faros pordo de espero; kaj tie sxi kantos, kiel en la tagoj de sia juneco kaj kiel en la tempo de sia elirado el la lando Egipta.
2:16 En tiu tempo, diras la Eternulo, sxi nomos Min:Mia edzo; sxi ne plu nomos Min:Mia mastro.
2:17 Mi forigos de sxia busxo la nomojn de la Baaloj, kaj oni ne plu rememoros ilin laux ilia nomo.
2:18 Kaj Mi faros por ili en tiu tempo interligon kun la bestoj de la kampo,  kun la birdoj de la cxielo, kaj kun la rampajxoj de la tero; pafarkon,  glavon, kaj militon Mi ekstermos el la lando, kaj Mi donos al ili la eblon dormi eksterdangxere.
2:19 Mi fiancxigxos kun vi por cxiam, Mi fiancxigxos kun vi en vero kaj justo, en favorkoreco kaj kompatemeco.
2:20 Mi fiancxigxos kun vi en fideleco, kaj vi ekkonos la Eternulon.
2:21 En tiu tempo Mi favoros, diras la Eternulo, Mi favoros la cxielon, kaj gxi favoros la teron;
2:22 kaj la tero favoros la grenon, moston, kaj oleon, kaj cxi tiuj favoros Jizreelon.
2:23 Mi faros sxin al Mi fruktoporta sur la tero, kaj Mi kompatos la nekompatitinon; kaj al tiu, kiu estis ne Mia popolo, Mi diros:Vi estas Mia popolo; kaj gxi diros:Vi estas mia Dio.
3:1 Kaj la Eternulo diris al mi plue:Iru, kaj komencu amajxon kun virino,  kiun amas sxia edzo, sed kiu adultas, simile al tio, kiel la Eternulo amas la Izraelidojn, sed ili turnas sin al aliaj dioj kaj amas iliajn vinberkukojn.
3:2 Kaj mi akiris sxin al mi per dek kvin argxentaj moneroj kaj hxomero kaj duono da hordeo.
3:3 Kaj mi diris al sxi:Longan tempon restu cxe mi; ne malcxastu, kaj fordonu vin al neniu viro; tiel same mi agos kun vi.
3:4 CXar dum longa tempo la Izraelidoj restos sen regxo, sen estro, sen oferoj, sen statuo, sen efodo, kaj sen domaj dioj;
3:5 poste la Izraelidoj returnos sin, kaj sercxos la Eternulon, sian Dion,  kaj Davidon, sian regxon, kaj ili respektegos la Eternulon kaj Lian bonon en la fina tempo.
4:1 Auxskultu la vorton de la Eternulo, ho Izraelidoj; cxar la Eternulo havas jugxan disputon kun la logxantoj de la tero; cxar sur la tero ne ekzistas vero, nek amo, nek konado de Dio.
4:2 Malbenado kaj trompado, mortigado, sxtelado, kaj adultado tre disvastigxis, kaj sangoversxo sekvas sangoversxon.
4:3 Pro tio ekploros la tero, kaj malfelicxo trafos cxiujn gxiajn logxantojn kaj la bestojn de la kampo kaj la birdojn de la cxielo; ecx la fisxoj de la maro malaperos.
4:4 Sed neniu malpacu, neniu riprocxu; via popolo estas kiel insultantoj de pastro.
4:5 Vi falos meze de la tago, kaj ankaux la profeto falos kun vi en la nokto;  kaj Mi pereigos vian patrinon.
4:6 Mia popolo pereos pro tio, ke gxi ne havas scion. CXar vi forpusxis la scion, tial Mi vin forpusxos, ke vi ne plu estu Mia pastro. CXar vi forgesis la instruon de via Dio, tial ankaux Mi forgesos viajn infanojn.
4:7 Ju pli ili multigxas, des pli ili pekas kontraux Mi; ilian honoron Mi faros senhonoreco.
4:8 Per la pekoj de Mia popolo ili sin nutras, kaj al gxia malpieco strebas ilia animo.
4:9 Kaj farigxos al la popolo tiel same, kiel al la pastroj:Mi punos gxin pro gxia konduto, kaj Mi repagos al gxi pro gxiaj agoj.
4:10 Ili mangxos kaj ne satigxos, ili malcxastos kaj ne disvastigxos; cxar ili forlasis la Eternulon kaj ne atentas Lin.
4:11 Malcxastado, vino, kaj mosto forprenas la prudenton.
4:12 Mia popolo demandas sian lignon, kaj gxia bastono donas al gxi respondon; cxar la spirito de malcxasteco erarigas ilin, kaj ili malcxastas kontraux sia Dio.
4:13 Sur la supro de montoj ili alportas oferojn, kaj sur montetoj ili incensas sub kverko, poplo, kaj terebintarbo, cxar bona estas ilia ombro.  Tial malcxastos viaj filinoj, kaj viaj bofilinoj adultos.
4:14 CXu Mi povas ne puni viajn filinojn, se ili malcxastas, kaj viajn bofilinojn, se ili adultas, se ili apartigxas kune kun la malcxastistinoj kaj alportas oferojn kune kun la publikaj virinoj, kaj la malklera popolo pereas?
4:15 Se malcxastas vi, ho Izrael, tiam almenaux Jehuda ne kulpigxu; ne iru en Gilgalon, ne iru en Bet-Avenon, kaj ne jxuru:Kiel vivas la Eternulo.
4:16 CXar Izrael obstinas, kiel obstina bovino; cxu nun la Eternulo povas pasxti ilin, kiel sxafidon sur vasta pasxtejo?
4:17 Efraim aligxis al idoloj; lasu lin.
4:18 Abomeninda farigxis ilia drinkado; ili fordonis sin al malcxastado kaj malhonora amo; honto al iliaj protektantoj.
4:19 La vento forportos ilin per siaj flugiloj, kaj ili hontos pri siaj oferoj.
5:1 Auxskultu tion, ho pastroj, atentu, ho domo de Izrael, kaj prenu en viajn orelojn, ho regxa domo; cxar vin trafos jugxo pro tio, ke vi estis kaptilo en Micpa kaj etendita reto sur Tabor.
5:2 Per premado ili profundigis la pekojn; Mi punos cxiujn.
5:3 Mi konas Efraimon, kaj Izrael ne estas kasxita antaux Mi:vi nun malcxastas, ho Efraim, kaj Izrael malpurigxis.
5:4 Iliaj agoj ne permesas al ili reveni al ilia Dio, cxar spirito de malcxasteco estas en ili kaj la Eternulon ili ne konas.
5:5 La malmodesteco de Izrael parolas kontraux li antaux lia vizagxo; tial Izrael kaj Efraim falos pro siaj malbonagoj; ankaux Jehuda falos kun ili.
5:6 Kun siaj sxafoj kaj bovoj ili iros sercxi la Eternulon, sed ne trovos; Li forigxis de ili.
5:7 Ili perfidis al la Eternulo, kaj naskis fremdajn infanojn; tial ekstermos ilin la monato kune kun ilia havajxo.
5:8 Blovu per korno en Gibea, per trumpeto en Rama; bruu en Bet-Aven, post vi, ho Benjamen!
5:9 Efraim farigxos dezerto en la tago de la puno; inter la triboj de Izrael Mi avertis fidele.
5:10 La princoj de Jehuda farigxis similaj al forsxovantoj de limo; Mi elversxos sur ilin Mian koleron kiel akvon.
5:11 Efraim estas premata, frapita de la jugxo; cxar li memvole sekvis homan ordonon.
5:12 Mi estos por Efraim kiel tineo, kiel putro por la domo de Jehuda.
5:13 Efraim vidis sian malsanon, kaj Jehuda sian vundon; tiam Efraim iris al Asirio, kaj sendis al regxo, kiu vengxus pro li; sed li ne povas sanigi vin,  ne forigos de vi la vundon.
5:14 CXar Mi estas kiel leono por Efraim, kiel leonido por la domo de Jehuda;  Mi, Mi dissxiros kaj foriros; Mi forportos, kaj neniu povos savi.
5:15 Mi iros returne sur Mian lokon, gxis ili konfesos sian kulpon kaj sercxos Mian vizagxon; kiam ili suferos, ili Min sercxos, kaj diros:
6:1 Ni iru, ni revenu al la Eternulo; cxar Li dissxiris, sed Li ankaux resanigos nin, Li frapis, kaj Li ankaux bandagxos niajn vundojn.
6:2 Li revivigos nin post du tagoj; en la tria tago Li restarigos nin, kaj ni vivos antaux Li.
6:3 Kaj ni havos scion, kaj ni penos koni la Eternulon. Li eliros, kiel bela matenrugxo; Li venos al ni, kiel pluvo, kiel printempa pluvo, kiu malsekigas la teron.
6:4 Kion Mi faru al vi, ho Efraim? Kion Mi faru al vi, ho Jehuda? Via pieco estas kiel matena nebulo, kaj kiel roso, kiu frue malaperas.
6:5 Tial Mi hakas per la profetoj, Mi mortigas ilin per la vortoj el Mia busxo; kaj justeco koncerne vin eliros kiel lumo.
6:6 CXar Mi deziras bonfaradon, sed ne oferon, kaj konadon de Dio Mi preferas ol bruloferojn.
6:7 Sed ili rompis la interligon, kiel Adam, kaj ili defalis de Mi.
6:8 Gilead estas urbo de malbonaguloj, makulita de sango.
6:9 Kiel bando da embuskantoj la anaro de la pastroj pereigas tiujn, kiuj iras al SXehxem; abomenindajxon ili faras.
6:10 En la domo de Izrael Mi vidas terurajxon:tie malcxastas Efraim,  malpurigxas Izrael.
6:11 Sed ankaux Jehuda havos rikolton, kiam Mi revenigos la forkaptitojn de Mia popolo.
7:1 Kiam Mi komencis kuraci Izraelon, malkasxigxis la malbonagoj de Efraim kaj la malboneco de Samario; cxar ili agas mensoge, sxtelistoj eniras, kaj bandoj rabas sur la strato.
7:2 Ili ne pensis en sia koro, ke Mi memoras cxiujn iliajn malbonagojn; nun cxirkauxas ilin iliaj agoj kaj staras antaux Mia vizagxo.
7:3 Per sia malboneco ili gajigas la regxon kaj per siaj trompoj la princojn.
7:4 CXiuj ili adultas, kiel forno, forte hejtita de la bakisto, kiu cxesas hejti nur de post la knedado de sia pasto gxis gxia fermentigxo.
7:5 Hodiaux estas festo de nia regxo; kaj la princoj komencas farigxi frenezaj de la vino, kaj li etendas sian manon kun la blasfemantoj.
7:6 Ili armas sian koron per malico, kiel fornon, kaj kvankam la bakisto dormas dum la tuta nokto, gxi tamen matene brulas kiel flamanta fajro.
7:7 CXiuj ili ardas, kiel forno, kaj formangxas siajn jugxistojn; cxiuj iliaj regxoj falis, kaj neniu el ili vokas al Mi.
7:8 Efraim miksis sin kun la popoloj, Efraim farigxis kiel platkuko, bakita sen renversado.
7:9 Fremduloj konsumis liajn fortojn, kaj li ne rimarkis; ecx grizaj haroj lin kovris, kaj li tion ne scias.
7:10 La malmodesteco de Izrael atestas kontraux li, sed ili ne turnas sin al la Eternulo, sia Dio, kaj ne sercxas Lin malgraux cxio.
7:11 Efraim farigxis kiel naiva, senprudenta kolombo:ili vokas la Egiptojn,  ili iras en Asirion.
7:12 Kiam ili iros, Mi jxetos sur ilin Mian reton; kiel birdojn de la cxielo Mi tiros ilin malsupren; Mi ilin punos, kiel estis predikate en iliaj kunvenoj.
7:13 Ve al ili, ke ili forigxis de Mi; malfelicxaj ili estas, ke ili defalis de Mi. Mi volas savi ilin, kaj ili parolas kontraux Mi mensogojn.
7:14 Kaj ili ne vokas al Mi en sia koro, kiam ili gxemas sur siaj litoj; pro pano kaj mosto ili kunvenas, sed de Mi ili forigxas.
7:15 Mi instruis ilin, fortigis ilian brakon, kaj ili pensas malbonon pri Mi.
7:16 Ili returnas sin, sed ne al la Plejaltulo; ili farigxis kiel malgxusta pafarko; falos de glavo iliaj estroj pro sia kolerema lango; tio estos moko kontraux ili en la lando Egipta.
8:1 Metu trumpeton al via busxo! Li flugas kiel aglo al la domo de la Eternulo, pro tio, ke ili agis kontraux Mia interligo kaj defalis de Mia instruo.
8:2 Al Mi ili vokos:Ho mia Dio, ni, Izraelidoj, ekkonis Vin.
8:3 Izrael forpusxis la bonon; malamiko lin persekutos.
8:4 Ili starigis regxojn, sed ne de Mi; ili starigis princojn, sed sen Mia scio; el sia argxento kaj oro ili faris al si idolojn, por pereigi sin.
8:5 Forpusxita estas via bovido, ho Samario; ekflamis kontraux ili Mia kolero; kiel longe ankoraux ili ne povos purigxi?
8:6 CXar gxi estas faritajxo de Izrael; artisto gxin faris, kaj gxi ne estas dio; dispecetigxos la bovido de Samario.
8:7 CXar ili semas venton, ili rikoltos ventegon; grenon li ne havos; la kreskantajxo ne donos farunon; se gxi ecx donos, fremduloj gxin formangxos.
8:8 Izrael estas formangxata; nun ili farigxis inter la popoloj kiel senvalora vazo.
8:9 CXar ili iris en Asirion, kiel sovagxa azeno solece vaganta; la Efraimidoj donis amajn donacojn.
8:10 Kvankam ili donis donacojn al la nacioj, Mi nun kolektus ilin, por ke ili iom ripozu de la sxargxo de la regxo de la princoj.
8:11 Sed multe da altaroj konstruis Efraim, por peki; ili farigxis por li altaroj pekigaj.
8:12 Mi skribis por li la multon de Miaj legxoj; sed li rigardas ilin kiel fremdajxon.
8:13 La oferojn, donacatajn al Mi, ili bucxas nur pro viando, por gxin mangxi; la Eternulo ne deziras ilin; nun Li rememoros iliajn malbonagojn kaj punos iliajn pekojn; ili revenos en Egiptujon.
8:14 Izrael forgesis sian Kreinton, kaj konstruas palacojn; Jehuda konstruis multe da fortikigitaj urboj; sed Mi sendos fajron sur liajn urbojn, kaj gxi ekstermos liajn palacojn.
9:1 Ne gxoju, ho Izrael, ne estu gaja, kiel la popoloj, cxar vi malcxaste forigxis de via Dio, vi preferas proamajxajn donacojn ol cxiujn grenejojn plenajn de greno.
9:2 Tial drasxejo kaj vinpremejo ne nutros ilin, la mosto mankos en gxi.
9:3 Ili ne logxos en la lando de la Eternulo; Efraim revenos en Egiptujon,  kaj en Asirio ili mangxos malpurajxon.
9:4 Ili ne versxoferos al la Eternulo vinon, kaj ne estos agrablaj al Li;  iliaj oferoj estos kiel pano de suferantoj:cxiuj gxiaj mangxantoj farigxos malpuraj; cxar ilia pano devas esti nur por ili mem, gxi ne devas veni en la domon de la Eternulo.
9:5 Kion vi faros en la tago de solena kunveno kaj en la tago de festo de la Eternulo?
9:6 CXar vidu, ili forkuras de malfelicxo; Egiptujo ilin kolektos, Memfis ilin enterigos; sur la loko, kie trovigxis iliaj amataj argxentajxoj, kreskos urtiko, dornoj estos en iliaj tendoj.
9:7 Venis la tempo de punvizito, venis la tagoj de repago; Izrael ekscios,  cxu malsagxa estis la profeto, cxu freneza estis la viro inspirita, parolante pri viaj multaj malbonagoj kaj pri la granda malboneco.
9:8 La gardisto de Efraim estis antauxe kun mia Dio; nun profeto metas kaptilojn sur cxiuj liaj vojoj, kaj malamo estas en la domo de lia Dio.
9:9 Profunde ili malbonigxis, kiel en la tagoj de Gibea; Li rememoros iliajn malbonagojn, Li punos iliajn pekojn.
9:10 Kiel vinberojn en la dezerto Mi trovis Izraelon; kiel unuan frukton sur la figarbo en la komenco de gxia matureco Mi vidis viajn patrojn; sed ili iris al Baal-Peor, kaj konsekris sin al la hontindajxo, kaj farigxis abomeninduloj, kiel ilia amato.
9:11 La honoro de Efraim forflugos kiel birdo; ne estos nasko, nek gravedeco,  nek gravedigxo.
9:12 Kaj se ili ecx edukus siajn infanojn, Mi tamen seninfanigos ilin, ke ili ne havu homojn; cxar ve al ili, kiam Mi forigos Min de ili.
9:13 Efraim, kiel Mi vidas, estas plantita sur bela loko, kiel Tiro; tamen Efraim elirigos siajn infanojn al la mortiganto.
9:14 Donu al ili, ho Eternulo, tion, kion Vi promesis doni; donu al ili ventron aborteman kaj mamojn sekigxintajn.
9:15 Ilia tuta malboneco estas en Gilgal; tie Mi ekmalamis ilin; pro iliaj malbonaj agoj Mi elpelos ilin el Mia domo; Mi ne plu amos ilin; cxiuj iliaj princoj estas defalintoj.
9:16 Efraim estas batita; ilia radiko sekigxis; ili ne plu donos fruktojn;  ecx se ili naskos, Mi mortigos la karan frukton de ilia ventro.
9:17 Mia Dio ilin forpusxos, cxar ili ne auxskultis Lin; kaj ili vagados inter la nacioj.
10:1 Izrael estas vasta vinberujo, portas siajn fruktojn; sed ju pli multigxis liaj fruktoj, des pli li multigis siajn altarojn; ju pli bona estis lia lando, des pli belajn statuojn li starigis.
10:2 Ilia koro estas dividita, tial nun ili estas kondamnitaj; Li rompos iliajn altarojn, frakasos iliajn statuojn.
10:3 Nun ili diras:Ni ne havas regxon; cxar ni ne timas la Eternulon, kion do povas fari por ni regxo?
10:4 Ili parolas vanajn vortojn, jxuras mensoge, kiam ili faras interligon;  tial jugxo super ili aperos, kiel venena herbo sur la sulkoj de la kampo.
10:5 Pri la bovidoj de Bet-Aven ektremos la logxantoj de Samario; cxar gxia popolo ekploros pri gxi, kaj la pastracxoj, kiuj gxojis pri gxi, ploros pri gxia gloro, kiu forigxis de gxi.
10:6 La bovido mem estas forportita en Asirion, kiel donaco al la regxo-  vengxonto; malhonoron ricevos Efraim, kaj Izrael hontos pro sia entrepreno.
10:7 Malaperos Samario kun sia regxo, kiel sxauxmo sur la suprajxo de akvo.
10:8 Detruitaj estos la altajxoj de Aven, la peko de Izrael; kardo kaj dornoj kreskos sur iliaj altaroj; ili diros al la montoj:Kovru nin; kaj al la montetoj:Falu sur nin.
10:9 Pli ol en la tempo de Gibea vi pekis, ho Izrael; tiam oni levigxis, sed nun milito en Gibea ne atingas la malbonagulojn.
10:10 Konforme al Mia intenco Mi punos ilin, kaj kolektigxos kontraux ili popoloj, kiam ili estos punataj pro siaj du krimoj.
10:11 Efraim estas kiel bovido dresita, amanta drasxi. Mi metos jugon sur lian belan kolon, Mi rajdos sur Efraim, Jehuda plugos, Jakob erpos.
10:12 Semu al vi justecon, tiam vi rikoltos amon; plugu al vi plugotajxon;  estas tempo, por turni sin al la Eternulo, gxis Li venos kaj versxos sur vin justecon.
10:13 Vi plugas malpiajxon, vi rikoltas malbonagojn, vi mangxas frukton de mensogo; cxar vi fidas vian vojon, la multon de viaj herooj.
10:14 Sed farigxos tumulto en via popolo, kaj cxiuj viaj fortikajxoj estos detruitaj, kiel SXalman detruis Bet-Arbelon dum la milito; mortigita estos la patrino kune kun siaj infanoj.
10:15 Tion faros al vi Bet-El pro via granda malpieco. Frue pereos, pereos la regxo de Izrael.
11:1 Kiam Izrael estis junulo, Mi lin ekamis, kaj el Egiptujo Mi vokis Mian filon.
11:2 Sed nun oni vokas ilin, kaj ili sin deturnas; al la Baaloj ili oferas,  kaj al idoloj ili incensas.
11:3 Mi instruis al Efraim la iradon; Mi prenis ilin je la brako, kaj ili ne rimarkis, ke Mi ilin kuracas.
11:4 Per sxnuroj de homoj Mi tiris ilin, per ligiloj de amo; Mi estis por ili kiel levanto de la jugo, kaj Mi metis antaux ili la mangxajxon.
11:5 Ili ne revenos en la landon Egiptan, sed Asirio estos ilia regxo, cxar ili ne volis penti.
11:6 Glavo falos sur liajn urbojn kaj ekstermos liajn idojn kaj formangxos ilin pro iliaj entreprenoj.
11:7 Mia popolo rigidigxis en la defalo de Mi; kaj kvankam oni gxin vokas al la Plejaltulo, gxi ne levas sin.
11:8 Kiel Mi agu kun vi, ho Efraim? kiel Mi protektu vin, ho Izrael? CXu Mi faru al vi, kiel al Adma? cxu Mi egaligu vin al Ceboim? Renversigxis en Mi Mia koro, varmegigxis Mia tuta kompato.
11:9 Mi ne agos laux Mia flama kolero, Mi ne plu ekstermos Efraimon; cxar Mi estas Dio, ne homo, Mi estas Sanktulo inter vi; Mi ne venos en furiozo.
11:10 La Eternulon ili sekvos, kiel kriantan leonon; kiam Li krios, tiam timigite venos la filoj de okcidente.
11:11 Timigite kiel birdo ili venos el Egiptujo, kaj kiel kolombo el la lando Asiria; kaj Mi enlogxigos ilin en iliaj domoj, diras la Eternulo.
11:12 Kun mensogoj cxirkauxis Min Efraim, kaj kun falsajxo la domo de Izrael;  sed Jehuda ankoraux tenis sin je Dio kaj estis fidela al la Sanktulo.
12:1 Efraim pasxtas venton, postkuras la orientan venton; kun cxiu tago li faras pli da mensogajxoj kaj da idolajxoj; li faras interligon kun Asirio,  kaj portas oleon en Egiptujon.
12:2 Sed ankaux kun Jehuda la Eternulo havas jugxon, kaj Li punos Jakobon laux lia konduto, laux liaj agoj Li repagos al li.
12:3 Ankoraux en la ventro li retenis sian fraton, kaj virigxinte li luktis kun Dio.
12:4 Li luktis kun angxelo kaj venkis, li tamen petegis lin kun ploro; en Bet-El Li nin trovos, kaj tie Li parolos kun ni.
12:5 La Eternulo estas Dio Cebaot, Eternulo estas Lia nomo.
12:6 Returnu do vin al via Dio, konservu favorkorecon kaj justecon, kaj fidu cxiam vian Dion.
12:7 Kanaanido havas en sia mano falsan pesilon, li amas trompi;
12:8 kaj Efraim diras:Mi ricxigxis, mi akiris al mi havajxon, sed en cxiuj miaj laboroj oni ne trovos cxe mi malbonagon, per kiu mi estus pekinta.
12:9 Mi, la Eternulo, estas via Dio de post la lando Egipta; Mi ankoraux denove logxigos vin en tendoj, kiel en la tagoj de festo.
12:10 Mi parolis per la profetoj, Mi donis multe da vizioj, kaj per la profetoj Mi parolis alegorie.
12:11 En Gilead estis idoloj, sed ili farigxis senvalorajxo; en Gilgal oni oferbucxis bovojn, sed iliaj altaroj farigxis kiel sxtonamasoj sur la sulko de la kampo.
12:12 Jakob forkuris sur la kampojn de Sirio, Izrael servis por edzino, kaj por edzino li devis gardi.
12:13 Kaj per profeto la Eternulo elkondukis Izraelon el Egiptujo, kaj per profeto Li gardis lin.
12:14 Forte kolerigis Lin Efraim, tial lia sango venos sur lin, kaj lia Sinjoro redonos al li pro liaj hontindajxoj.
13:1 Kiam Efraim parolis, oni timis; li altigxis en Izrael. Sed li farigxis kulpa per Baal, kaj mortis.
13:2 Nun ili ankoraux pli pekas; ili faris al si el sia argxento statuojn,  idolojn laux sia kompreno, kiuj estas ja cxiuj faritajxo de forgxistoj; ili parolas pri ili:Tiuj, kiuj oferbucxas homojn, povas kisi la bovidojn.
13:3 Pro tio ili estos kiel matena nebulo, kiel roso, kiu frue malaperas,  kiel grenventumajxo, kiun la vento forblovas de la drasxejo, kaj kiel fumo el la kamentubo.
13:4 Sed Mi, la Eternulo, estas via Dio de post la lando Egipta; kaj alian Dion krom Mi vi ne devas koni, kaj ne ekzistas alia Savanto krom Mi.
13:5 Mi konis vin en la dezerto, en la lando de sekeco.
13:6 Kiam ili havis pasxtejon, ili satigxis; kaj kiam ili satigxis, tiam fierigxis ilia koro, kaj tial ili forgesis Min.
13:7 Tial Mi estos por ili kiel leono, kiel leopardo, kiu embuskas cxe la vojo.
13:8 Mi atakos ilin, kiel ursino, kiu perdis la infanojn, Mi dissxiros ilian sxlositan koron, Mi mangxegos ilin tie, kiel leono; sovagxaj bestoj ilin dissxiros.
13:9 Vi pereigis vin, ho Izrael, cxar via savo estas nur en Mi.
13:10 Kie estas via regxo? li savu vin en cxiuj viaj urboj. Kie estas viaj jugxistoj, pri kiuj vi diris:Donu al mi regxon kaj estrojn?
13:11 Mi donis al vi regxon en Mia kolero, kaj Mi forprenos lin en Mia indigno.
13:12 Kunpakitaj estas la malbonagoj de Efraim, lia peko estas konservita.
13:13 Doloroj de naskantino atakos lin. Li estas infano sensagxa; alie li ne starus longe en la pozicio de naskigxantaj infanoj.
13:14 El SXeol Mi savos ilin, de la morto Mi liberigos ilin; kie estas via veneno, ho morto? kie estas via pereigeco, ho SXeol? Sed la konsolo estas ankoraux kasxita antaux Miaj okuloj.
13:15 Kvankam li estas fruktoricxa inter la fratoj, venos tamen vento orienta, vento de la Eternulo, blovanta el la dezerto, kaj tiam elsekigxos lia fonto, dezertigxos lia devenejo; kaj li disrabos la trezorejon de cxiuj grandvalorajxoj.
13:16 Samario suferos, cxar gxi ribelis kontraux sia Dio. De glavo ili falos;  iliaj malgrandaj infanoj estos frakasitaj, iliaj gravedulinoj estos dishakitaj.
14:1 Revenu, ho Izrael, al la Eternulo, via Dio; cxar vi falis pro viaj malbonagoj.
14:2 Prenu kun vi vortojn kaj revenu al la Eternulo; diru al Li:Pardonu cxiun pekon kaj akceptu bonon; anstataux bovoj ni alportos ofere niajn lipojn.
14:3 Asirio ne savos nin; ni ne rajdos sur cxevaloj, ni ne plu nomos nia dio la faritajxon de niaj manoj; nur cxe Vi la orfo trovas kompaton.
14:4 Mi sanigos ilin de la defalo, Mi volonte ilin amos, cxar pasis Mia kolero koncerne ilin.
14:5 Mi estos por Izrael kiel roso; li ekfloros kiel rozo, li profundigos siajn radikojn kiel Lebanon.
14:6 Liaj brancxoj disvastigxos, li estos bela kiel olivarbo, li bonodoros kiel Lebanon.
14:7 Revenos tiuj, kiuj sidis en lia ombro; ili revivigxos kiel greno, ili floros kiel vinberbrancxo; li estos fama, kiel la vino de Lebanon.
14:8 Ho Efraim, per kio interesas Min plue la idoloj? Mi auxskultos lin kaj gvidos lin; Mi estos kiel verda cipreso; cxe Mi oni trovos viajn fruktojn.
14:9 Kiu estas sagxa, tiu komprenu cxi tion; kiu estas prudenta, tiu sciu cxi tion; cxar gxustaj estas la vojoj de la Eternulo, virtuloj iras sur ili, kaj malpiuloj falas sur ili.


Next: Joel

1:1 Vorto de la Eternulo, kiu aperis al Joel, filo de Petuel.
1:2 Auxskultu cxi tion, ho maljunuloj, kaj atentu, ho cxiuj logxantoj de la lando! CXu estis cxi tio en via tempo, aux en la tempo de viaj patroj?
1:3 Rakontu pri tio al viaj infanoj, kaj viaj infanoj al siaj infanoj, kaj iliaj infanoj al la sekvanta generacio.
1:4 Kio restis de la rauxpoj, tion mangxis la akridoj; kio restis de la akridoj, tion mangxis la skaraboj; kaj kio restis de la skaraboj, tion mangxis la vermoj.
1:5 Vekigxu, ho ebriuloj, kaj ploru, gxemu vi, cxiuj drinkantoj, pri la suko vinbera, kiu estas prenita for de via busxo.
1:6 CXar venis sur mian landon nacio forta kaj nekalkulebla; gxiaj dentoj estas dentoj de leono, kaj makzelojn de leonino gxi havas.
1:7 GXi dezertigis mian vinberujon, cxirkauxsxiris mian figarbon, tute sensxeligis gxin kaj forjxetis; blankigxis gxiaj brancxoj.
1:8 GXemu, kiel junulino, kiu metis sur sin sakajxon pro sia fiancxo.
1:9 For estas la farunoferoj kaj versxoferoj el la domo de la Eternulo;  funebras la pastroj, servistoj de la Eternulo.
1:10 Dezertigita estas la kampo, funebras la tero; cxar ekstermita estas la greno, elsekigxis la mosto, velkis la olivoj.
1:11 Konsternitaj estas la plugistoj, plorgxemas la vinberkultivistoj, pro la tritiko kaj hordeo, pro la pereo de la rikolto sur la kampo.
1:12 Elsekigxis la vinberbrancxo, velkis la figarbo; la granatarbo, la palmo,  kaj la pomarbo, cxiuj arboj de la kampo elsekigxis; malaperis gajeco cxe la homoj.
1:13 Zonu vin kaj ploru, ho pastroj; gxemegu, ho servistoj de la altaro; iru kaj kusxu en sakajxoj, ho servistoj de mia Dio; cxar malaperis el la domo de via Dio la farunoferoj kaj versxoferoj.
1:14 Sanktigu faston, proklamu solenan kunvenon, kunvoku la maljunulojn kaj cxiujn logxantojn de la lando en la domon de la Eternulo, via Dio, kaj kriu al la Eternulo:
1:15 Ho ve, kia tago! CXar proksima estas la tago de la Eternulo; kiel katastrofo gxi venos de la Plejpotenculo.
1:16 Antaux niaj okuloj ja malaperis la mangxajxo, el la domo de nia Dio la gxojo kaj gajeco.
1:17 Forputris la grajnoj sub siaj terbuloj, malplenigxis la grenejoj,  detruitaj estas la garbejoj, cxar la greno difektigxis.
1:18 Ho, kiel gxemas la brutoj, kiel suferas la bovaroj! cxar ili ne havas pasxtajxon; ankaux la sxafaroj turmentigxas.
1:19 Al Vi, ho Eternulo, mi vokas; cxar fajro ekstermis la herbejojn de la stepo, kaj flamo bruldifektis cxiujn arbojn de la kampo.
1:20 Ecx la bestoj de la kampo sopiras al Vi; cxar elsekigxis la torentoj da akvo, kaj fajro ekstermis la herbejojn de la stepo.
2:1 Blovu per korno en Cion, kaj kriu alarmon sur Mia sankta monto; ektremu cxiuj logxantoj de la lando; cxar venas la tago de la Eternulo, gxi estas jam proksima;
2:2 tago de mallumo kaj senlumeco, tago de nuboj kaj nebulo; simile al la matena cxielrugxo disvastigxas sur la montoj popolo grandnombra kaj forta;  tia neniam ekzistis gxis nun, kaj ankaux post gxi ne plu ekzistos tia, en iu ajn generacio.
2:3 Antaux gxi ekstermas fajro, kaj post gxi bruligas flamo; antaux gxi la lando estas kiel la Edena gxardeno, kaj post gxi absoluta dezerto; kaj neniu savigxos de gxi.
2:4 Ili aspektas kiel cxevaloj, ili kuras kiel rajdantoj.
2:5 Ili saltas sur la montoj, kiel bruantaj cxaroj, kiel krakado de fajro,  kiam gxi ekstermas pajlon, kiel popolo potenca, pretigxinta por batalo.
2:6 Popoloj tremas antaux gxi, cxiuj vizagxoj paligxas.
2:7 Kiel herooj ili kuras, kiel kuragxaj batalistoj ili grimpas sur la muregon; cxiu iras sian vojon, ne foreraras de sia vojo.
2:8 Unu alian ne pusxas, cxiu iras en sia vico; sur la glavojn ili sin jxetas, sed restas sendifektaj.
2:9 Ili trakuras la urbon, kuras sur la muregoj, eniras en la domojn, grimpas tra la fenestroj, kiel sxtelisto.
2:10 Antaux ili skuigxas la tero, tremas la cxielo; la suno kaj la luno senlumigxas, kaj la steloj perdas sian brilon.
2:11 Kaj la Eternulo ektondras per Sia vocxo antaux Sia armeo; cxar Lia militistaro estas tre granda, kaj la plenumantoj de Lia vorto estas potencaj;  cxar granda kaj tre timinda estos la tago de la Eternulo; kiu povos gxin elteni?
2:12 Sed ecx nun ankoraux la Eternulo diras:Returnu vin al Mi per via tuta koro, kun fastado, plorado, kaj gxemegado;
2:13 dissxiru vian koron, ne viajn vestojn, kaj returnu vin al la Eternulo,  via Dio; cxar Li estas favorkora kaj kompatema, longepacienca kaj indulgema,  kaj Li bedauxras malfelicxon.
2:14 Kiu scias? eble Li denove bedauxros, eble Li restigos post Si benon,  farunoferojn kaj versxoferojn al la Eternulo, via Dio.
2:15 Blovu per korno en Cion, sanktigu faston, proklamu solenan kunvenon.
2:16 Kunvenigu la popolon, sanktigu la komunumon, invitu la maljunulojn,  kolektu la malgrandajn infanojn kaj sucxinfanojn; fiancxo eliru el sia cxambro, kaj fiancxino el sub sia baldakeno.
2:17 Inter la portiko kaj la altaro ploru la pastroj, servistoj de la Eternulo, kaj ili diru:Indulgu, ho Eternulo, Vian popolon, kaj ne kovru per honto Vian heredajxon, la nacioj ne moku ilin; por kio oni diru inter la popoloj:Kie estas ilia Dio?
2:18 Tiam la Eternulo farigxos fervora por Sia lando kaj indulgos Sian popolon.
2:19 Kaj la Eternulo respondos kaj diros al Sia popolo:Jen Mi sendas al vi grenon kaj moston kaj oleon, kaj vi satigxu per ili; kaj Mi ne plu permesos al la nacioj malhonori vin.
2:20 Kaj la nordulon Mi malproksimigos de vi, kaj forpelos lin en landon senakvan kaj dezertan, lian antauxan parton al la maro orienta, kaj lian malantauxan parton al la maro okcidenta; kaj li putros kaj malbonodoros, cxar li faris multe da malbono.
2:21 Ne timu, ho tero, gxoju kaj estu gaja, cxar la Eternulo faros ion grandan.
2:22 Ne timu, ho bestoj de la kampo, cxar verdigxos la pasxtejoj de la stepoj; la arboj portos siajn fruktojn, la figarbo kaj vinberujo donos sian ricxajxon.
2:23 Kaj vi, ho infanoj de Cion, gxoju kaj estu gajaj pri la Eternulo, via Dio; cxar Li donos al vi instruanton pri virteco, kaj Li sendos al vi pluvon,  fruan kaj malfruan, kiel antauxe.
2:24 La grenejoj plenigxos de greno, kaj la premejoj superplenigxos de mosto kaj de oleo.
2:25 Kaj Mi rekompencos vin pro tiuj jaroj, kiam cxion formangxis la akridoj,  skaraboj, vermoj, kaj rauxpoj, Mia granda armeo, kiun Mi sendis sur vin.
2:26 Kaj vi povos mangxi sate, kaj vi gloros la nomon de la Eternulo, via Dio, kiu agis kun vi mirinde; kaj Mia popolo neniam plu havos malhonoron.
2:27 Kaj vi ekscios, ke Mi estas meze de Izrael, ke Mi, la Eternulo, estas via Dio, kaj alia ne ekzistas; kaj Mia popolo neniam plu havos malhonoron.
2:28 Post tio Mi elversxos Mian spiriton sur cxiun karnon; viaj filoj kaj viaj filinoj profetos, viaj maljunuloj havos songxojn, viaj junuloj havos viziojn.
2:29 Ecx sur la sklavojn kaj sur la sklavinojn Mi en tiu tempo elversxos Mian spiriton.
2:30 Kaj Mi donos miraklajn signojn en la cxielo kaj sur la tero:sangon,  fajron, kaj kolonojn da fumo.
2:31 La suno farigxos malluma, kaj la luno farigxos sanga, antaux ol venos la granda kaj timinda tago de la Eternulo.
2:32 Kaj cxiu, kiu vokos la nomon de la Eternulo, savigxos; cxar sur la monto Cion kaj en Jerusalem estos savo, kiel diris la Eternulo, ankaux por la restintoj, kiujn la Eternulo alvokos.
3:1 CXar jen en tiuj tagoj kaj en tiu tempo, kiam Mi revenigos la forkaptitojn de Judujo kaj de Jerusalem,
3:2 Mi kolektos cxiujn naciojn kaj venigos ilin en la valon de Jehosxafat;  kaj tie Mi faros super ili jugxon pro Mia popolo kaj Mia heredajxo Izrael,  kiun ili disjxetis inter la naciojn, dividinte Mian landon;
3:3 kaj pro tio, ke ili lotis pri Mia popolo, fordonis knabon pro mangxajxo kaj knabinon vendis pro vino, kaj drinkis.
3:4 Kaj kion vi volas de Mi, ho Tiro, Cidon, kaj cxiuj distriktoj Filisxtaj?  cxu vi volas repagi al Mi? kaj se vi volos repagi al Mi, Mi facile kaj baldaux turnos vian repagon sur vian kapon.
3:5 Mian argxenton kaj Mian oron vi prenis, kaj Miajn plej bonajn valorajxojn vi transportis en viajn templojn,
3:6 kaj la filojn de Judujo kaj la filojn de Jerusalem vi vendis al la filoj de la Grekoj, por malproksimigi ilin de iliaj limoj;
3:7 sed jen Mi vekos ilin el tiu loko, kien vi vendis ilin, kaj vian agon Mi turnos sur vian kapon;
3:8 kaj Mi vendos viajn filojn kaj viajn filinojn en la manojn de la Judoj,  kaj cxi tiuj vendos ilin al la SXebaanoj, al popolo malproksima; cxar la Eternulo tion diris.
3:9 Proklamu tion inter la nacioj; pretigxu al milito, veku la kuragxulojn;  cxiuj militistoj levigxu kaj eliru.
3:10 Forgxu el viaj plugiloj glavojn, kaj el viaj rikoltiloj lancojn; la malfortulo diru:Mi estas forta.
3:11 Rapidu kaj venu, cxiuj nacioj de cxiuj flankoj, kaj kolektigxu; tien alkonduku, ho Eternulo, Viajn fortulojn.
3:12 La popoloj levigxu kaj iru en la valon de Jehosxafat; cxar tie Mi sidigxos, por jugxi cxiujn naciojn de cxiuj flankoj.
3:13 Svingu la rikoltilon, cxar la rikoltajxo estas matura; venu malsupren,  cxar la premejoj estas plenaj kaj la tinoj troplenigxis; cxar granda estas ilia malboneco.
3:14 Amasoj post amasoj kolektigxas en la valo de la jugxo, cxar alproksimigxas la tago de la Eternulo en la valo de la jugxo.
3:15 La suno kaj la luno senlumigxos, kaj la steloj perdos sian brilon.
3:16 Kaj la Eternulo ektondros el Cion kaj auxdigos Sian vocxon el Jerusalem;  ektremos la cxielo kaj la tero; sed la Eternulo estos rifugxejo por Sia popolo, kaj fortikajxo por la idoj de Izrael.
3:17 Kaj vi ekscios, ke Mi, la Eternulo, estas via Dio, kiu logxas en Cion,  sur Mia sankta monto; kaj Jerusalem estos sanktejo, kaj fremduloj ne plu iros tra gxi.
3:18 En tiu tago la montoj elgutigos dolcxan sukon, el la montetoj fluos lakto, kaj cxiuj torentoj de Judujo estos plenaj de akvo; kaj fonto eliros el la domo de la Eternulo kaj liveros akvon al la valo SXitima.
3:19 Egiptujo farigxos dezerto, kaj Edom farigxos senviva dezerto, pro tio,  ke ili premis la idojn de Jehuda kaj versxis senkulpan sangon en sia lando.
3:20 Sed Judujo estos logxata eterne, kaj Jerusalem en cxiuj generacioj.
3:21 Kaj Mi vengxos pro ilia sango, kiu ne estis vengxita de Mi; kaj la Eternulo logxados en Cion.


Next: Amos

1:1 Vortoj de Amos, pasxtisto el Tekoa, kiujn li lauxvizie eldiris pri Izrael en la tempo de Uzija, regxo de Judujo, kaj en la tempo de Jerobeam, filo de Joasx, regxo de Izrael, du jarojn antaux la tertremo.
1:2 Li diris:La Eternulo ektondros el Cion kaj auxdigos Sian vocxon el Jerusalem; kaj ekfunebros la pasxtejoj de la pasxtistoj, kaj sekigxos la supro de Karmel.
1:3 Tiele diras la Eternulo:Pro tri krimoj de Damasko kaj pro kvar Mi ne indulgos gxin, pro tio, ke ili drasxis Gileadon per fera drasxilo.
1:4 Mi sendos fajron sur la domon de HXazael, kaj gxi ekstermos la palacojn de Ben-Hadad.
1:5 Mi disrompos la riglilojn de Damasko, Mi ekstermos la logxantojn de la valo Aven kaj la tenanton de sceptro el la domo Edena, kaj la popolo Siria estos forkondukita en Kiron, diras la Eternulo.
1:6 Tiele diras la Eternulo:Pro tri krimoj de Gaza kaj pro kvar Mi ne indulgos gxin, pro tio, ke ili tute forkondukis la kaptitojn, por transdoni ilin al Edom.
1:7 Mi sendos fajron sur la muregon de Gaza, kaj gxi ekstermos gxiajn palacojn.
1:8 Mi ekstermos la logxantojn de Asxdod kaj la tenanton de sceptro el Asxkelon, Mi direktos Mian manon kontraux Ekronon, kaj pereos la restintoj de la Filisxtoj, diras la Sinjoro, la Eternulo.
1:9 Tiele diras la Eternulo:Pro tri krimoj de Tiro kaj pro kvar Mi ne indulgos gxin, pro tio, ke ili transdonis en plenan malliberecon al Edom kaj ne memoris la fratan interligon.
1:10 Mi sendos fajron sur la muregon de Tiro, kaj gxi ekstermos gxiajn palacojn.
1:11 Tiele diras la Eternulo:Pro tri krimoj de Edom kaj pro kvar Mi ne indulgos lin, pro tio, ke li persekutis kun glavo sian fraton, ke li sufokis en si la kompaton, ke li sencxese furiozas en sia kolero kaj konservas sian furiozon por cxiam.
1:12 Mi sendos fajron sur Temanon, kaj gxi ekstermos la palacojn de Bocra.
1:13 Tiele diras la Eternulo:Pro tri krimoj de la Amonidoj kaj pro kvar Mi ne indulgos ilin, pro tio, ke ili dishakis gravedulinojn en Gilead, por plivastigi siajn limojn.
1:14 Mi ekbruligos fajron sur la murego de Raba, kaj gxi ekstermos gxiajn palacojn, kun bruo en la tago de batalo, kun ventego en la tago de malkvieteco.
1:15 Kaj ilia regxo iros en forkaptitecon, li, kaj kune ankaux liaj eminentuloj, diras la Eternulo.
2:1 Tiele diras la Eternulo:Pro tri krimoj de Moab kaj pro kvar Mi ne indulgos lin, pro tio, ke li forbruligis la ostojn de la regxo de Edom gxis cindreco.
2:2 Mi sendos fajron sur Moabon, kaj gxi ekstermos la palacojn de Keriot; kaj Moab mortos en tumulto, cxe bruo kaj sonado de trumpeto.
2:3 Mi ekstermos jugxiston el meze de li, kaj cxiujn liajn eminentulojn Mi mortigos kune kun li, diras la Eternulo.
2:4 Tiele diras la Eternulo:Pro tri krimoj de Jehuda kaj pro kvar Mi ne indulgos lin, pro tio, ke ili forpusxis la instruon de la Eternulo, ne observis Liajn legxojn, kaj permesis sin delogigxi per la mensogajxoj, kiujn sekvis iliaj patroj.
2:5 Mi sendos fajron sur Judujon, kaj gxi ekstermos la palacojn de Jerusalem.
2:6 Tiele diras la Eternulo:Pro tri krimoj de Izrael kaj pro kvar Mi ne indulgos lin, pro tio, ke ili vendas virtulon pro argxento kaj malricxulon pro paro da sxuoj.
2:7 Ili premas la kapon de senhavuloj en la polvon de la tero, ili baras la vojon de humiluloj; filo kaj patro iras al unu knabino, por malhonori Mian sanktan nomon.
2:8 Sur garantidonitaj vestoj ili kusxas apud cxiu altaro, kaj vinon de punitoj ili trinkas en la domo de sia dio.
2:9 Kaj Mi ekstermis antaux ili la Amoridon, kiu estis alta kiel cedro kaj forta kiel kverko; Mi ekstermis liajn fruktojn supre kaj liajn radikojn malsupre.
2:10 Mi elkondukis vin el la lando Egipta kaj kondukis vin en la dezerto dum kvardek jaroj, por ke vi ekposedu la landon de la Amorido.
2:11 El viaj filoj Mi faris profetojn kaj el viaj junuloj konsekritojn; cxu ne estas tiel, ho filoj de Izrael? diras la Eternulo.
2:12 Sed vi trinkigis al la konsekritoj vinon, kaj al la profetoj vi ordonis:Ne profetu.
2:13 Jen Mi krakigos sub vi, kiel krakas veturilo, plenigita de garboj.
2:14 Ecx lertulo ne povos forkuri, fortulo ne povos ion fari per sia forto,  kaj heroo ne povos savi sian vivon;
2:15 la arkpafistoj ne povos kontrauxstari, rapidpiedulo ne savigxos, kaj rajdanto ne savos sian vivon;
2:16 kaj la plej kuragxa el la herooj forkuros nuda en tiu tago, diras la Eternulo.
3:1 Auxskultu cxi tiun vorton, kiun la Eternulo eldiris pri vi, ho Izraelidoj, pri la tuta gento, kiun Mi elkondukis el la lando Egipta:
3:2 nur vin Mi distingis el cxiuj gentoj de la tero, tial Mi punos vin pro cxiuj viaj malbonagoj.
3:3 CXu iras du kune, se ili ne interkonsentis?
3:4 CXu leono krias en la arbaro, se gxi ne havas dissxirotajxon? cxu leonido auxdigas sian vocxon el sia kaverno, se gxi nenion kaptis?
3:5 CXu birdo falas en kaptilon sur la tero, se ne ekzistas birdokaptisto?  cxu kaptilo levigxas de la tero, se nenio kaptigxis per gxi?
3:6 CXu oni blovas per korno en urbo, kaj la popolo ne ektimas? cxu okazas malfelicxo en urbo, se tion ne faris la Eternulo?
3:7 La Sinjoro, la Eternulo, faras nenion, ne malkasxinte Sian sekreton al Siaj servantoj, la profetoj.
3:8 Kiam leono ekkriis, kiu ne ektimos? kiam la Sinjoro, la Eternulo,  parolis, kiu tiam ne profetos?
3:9 Auxdigu en la palacoj de Asxdod kaj en la palacoj de la lando Egipta, kaj diru:Kolektigxu sur la montoj de Samario, kaj rigardu, kia granda tumulto estas en gxi kaj kia granda rabado estas farata meze de gxi.
3:10 Ili ne povoscias agi juste, diras la Eternulo; trezoroj, akiritaj per rabado kaj perfortado, estas en iliaj palacoj.
3:11 Tial tiele diras la Sinjoro, la Eternulo:Malamiko aperos kaj cxirkauxos la landon, kaj li desxiros de vi vian forton, kaj viaj palacoj estos prirabitaj.
3:12 Tiele diras la Eternulo:Kiel pasxtisto savas el la busxo de leono du krurojn aux parton de orelo, tiel savigxos la Izraelidoj, kiuj sidos en Samario sur la rando de lito kaj en Damasko sur kusxejo.
3:13 Auxskultu, kaj atestu kontraux la domo de Jakob, diras la Sinjoro, la Eternulo, Dio Cebaot.
3:14 CXar en la tago, kiam Mi punos Izraelon pro liaj krimoj, Mi punos ankaux la altarojn en Bet-El, kaj dehakitaj estos la kornoj de la altaro kaj falos sur la teron.
3:15 Kaj Mi frapos la vintran domon kune kun la somera domo; kaj malaperos la domoj eburaj, kaj multe da domoj malaperos, diras la Eternulo.
4:1 Auxskultu cxi tiun vorton, vi grasaj bovinoj, kiuj estas sur la monto de Samario, kiuj turmentas senhavulojn, premas malricxulojn, kaj kiuj diras al siaj mastroj:Venu, ni drinku.
4:2 La Sinjoro, la Eternulo, jxuris per Sia sankteco, ke jen venos sur vin tagoj, kiam oni forportos vin per hokoj kaj viajn idojn per fisxhokoj.
4:3 Kaj tra brecxoj vi eliros, cxiu aparte, kaj estos jxetitaj sur Harmonon,  diras la Eternulo.
4:4 Iru en Bet-Elon, por peki, en Gilgalon, por multe krimi; alportu viajn oferojn cxiumatene kaj vian dekonajxon en cxiu tria tago.
4:5 Incensu lauxdoferon el fermentajxo, kriu pri memvolaj oferoj, auxdigu pri ili; cxar tion vi amas, ho Izraelidoj, diras la Sinjoro, la Eternulo.
4:6 Tial Mi donis al vi purecon de la dentoj en cxiuj viaj urboj kaj mankon de pano en cxiuj viaj lokoj; vi tamen ne revenis al Mi, diras la Eternulo.
4:7 Mi ankaux rifuzis al vi la pluvon, kiam estis ankoraux tri monatoj antaux la rikolto; Mi donis pluvon super unu urbo, kaj super alia Mi ne donis pluvon; unu kampo estis pripluvata, kaj alia, ne pripluvita, elsekigxis.
4:8 Kaj du, tri urboj iris al unu urbo, pro trinki akvon, kaj ne povis trinki suficxe; vi tamen ne revenis al Mi, diras la Eternulo.
4:9 Mi frapis vin per brulsekigxo kaj velkigxo de la greno; viajn multajn gxardenojn, vinbergxardenojn, figarbojn, kaj olivarbojn formangxis rauxpoj;  vi tamen ne revenis al Mi, diras la Eternulo.
4:10 Mi sendis sur vin peston sur la vojo al Egiptujo, Mi mortigis per glavo viajn junulojn kaj forkondukis viajn cxevalojn, kaj Mi levis la malbonodoron de via tendaro en viajn nazotruojn; vi tamen ne revenis al Mi, diras la Eternulo.
4:11 Mi faris inter vi renverson, kiel Dio renversis Sodomon kaj Gomoran, kaj vi farigxis kiel brulanta sxtipo, savita el brulo; vi tamen ne revenis al Mi,  diras la Eternulo.
4:12 Tial tiele Mi agos kun vi plue, ho Izrael; kaj cxar Mi tiele agos kun vi, tial pretigu vin renkonte al via Dio, ho Izrael.
4:13 CXar Li estas Tiu, kiu faras montojn, kreas venton, diras al la homo,  kion cxi tiu intencas; Li faras la cxielrugxon kaj la nebulon; Li iras sur la altajxoj de la tero; Lia nomo estas Eternulo, Dio Cebaot.
5:1 Auxskultu cxi tiun vorton, per kiu mi plorkantas pri vi, ho domo de Izrael.
5:2 Falis kaj ne relevigxos la virgulino de Izrael; sxi estas jxetita sur la teron, kaj neniu sxin restarigos.
5:3 CXar tiele diras la Sinjoro, la Eternulo:La urbo, kiu elirigas milon,  restos nur kun cento, kaj tiu, kiu elirigas centon, restos nur kun deko en la domo de Izrael.
5:4 CXar tiele diras la Eternulo al la domo de Izrael:Turnu vin al Mi, kaj tiam vi vivos.
5:5 Ne turnu vin al Bet-El, ne iru en Gilgalon, ne migru al Beer-SXeba; cxar Gilgal estos elpatrujigita kaj Bet-El farigxos senvalora.
5:6 Turnu vin al la Eternulo, kaj vivu, por ke la domo de Jozef ne ekflamu kiel fajro, kiu ekstermos, kaj neniu estingos en Bet-El.
5:7 La jugxon vi faras vermuto, kaj la veron vi jxetas sur la teron.
5:8 Li kreis la Plejadojn kaj Orionon; Li faras el la mallumo matenon, kaj el la tago Li faras malluman nokton; Li vokas la akvon de la maro kaj versxas gxin sur la teron; Lia nomo estas Eternulo.
5:9 Li sendas malfelicxon sur fortulon, kaj malfelicxo trafas urbon fortikigitan.
5:10 Sed ili malamas tiun, kiu admonas ilin en la pordego, kaj ili abomenas tiun, kiu parolas honestajxon.
5:11 Tial pro tio, ke vi premas senhavulon kaj forprenas de li la panon per grandaj impostoj, vi konstruos domojn el hakitaj sxtonoj, sed vi ne logxos en ili; vi plantos cxarmajn vinbergxardenojn, sed vi ne trinkos ilian vinon.
5:12 CXar Mi scias, kiel multaj estas viaj krimoj kaj kiel gravaj estas viaj pekoj:vi premas virtulon, vi prenas subacxeton, vi forpusxas malricxulojn en la pordego.
5:13 Tial la sagxulo silentas en cxi tiu tempo, cxar gxi estas tempo malbona.
5:14 Sercxu bonon, ne malbonon, por ke vi vivu; tiam la Eternulo, Dio Cebaot,  estos kun vi, kiel vi diras.
5:15 Malamu la malbonon, amu la bonon, kaj starigu en la pordego justecon;  eble la Eternulo, Dio Cebaot, indulgos la restintojn de Jozef.
5:16 Tial tiele diras la Eternulo, Dio Cebaot, la Sinjoro:Sur cxiuj placoj estos plorado, sur cxiuj stratoj oni dirados:Ho ve, ho ve! kaj oni vokos la plugiston, por plori, kaj la sciantojn de funebraj kantoj, por plorkanti.
5:17 Kaj en cxiuj vinbergxardenoj estos plorado, kiam Mi trairos meze de vi,  diras la Eternulo.
5:18 Ve al tiuj, kiuj deziras vidi la tagon de la Eternulo! por kio vi gxin deziras? la tago de la Eternulo estas malluma, ne luma.
5:19 Tiel same, kiel se iu forkuras de leono kaj lin kaptas urso, aux li venis hejmen kaj apogis sian manon al muro kaj lin pikas serpento.
5:20 Malluma estos ja la tago de la Eternulo, ne luma; malluma kaj sen ia brilo.
5:21 Mi malamas, Mi abomenas viajn festojn, kaj Mi ne flaras la oferojn de viaj solenaj tagoj.
5:22 Kiam vi alportas al Mi bruloferojn kaj viajn farunoferojn, Mi ne akceptas ilin, kaj viajn grasajn dankoferojn Mi ne rigardas.
5:23 Forigu de Mi la bruon de viaj kantoj, la sonadon de viaj psalteroj Mi ne volas auxskulti.
5:24 Sed justeco fluu kiel akvo, kaj vero kiel potenca torento.
5:25 CXu bucxoferojn kaj farunoferojn vi alportadis al Mi en la dezerto dum kvardek jaroj, ho domo de Izrael?
5:26 Vi portis la tabernaklon de via Molehx, la kolonon de via idolo, la stelon de via dio, kiun vi faris al vi.
5:27 Tial Mi elpatrujigos vin trans Damaskon, diras la Eternulo, kies nomo estas Dio Cebaot.
6:1 Ve al la senzorguloj en Cion, kaj al tiuj, kiuj fidas la monton de Samario, al la eminentuloj de la unuauloj inter la nacioj, al kiuj sin turnas la domo de Izrael!
6:2 Iru al Kalne, kaj rigardu; de tie iru en la grandan HXamat, poste iru al Gat de la Filisxtoj:cxu ili estas pli bonaj ol tiuj regnoj, cxu iliaj limoj estas pli vastaj ol viaj limoj?
6:3 Tiuj, kiu pensas, ke la tago de malfelicxo estas malproksima, kaj tenas sin proksime de la segxo de maljusteco;
6:4 kiuj kusxas sur eburaj litoj kaj dorlotas sin sur sia kusxejo, mangxas la plej bonajn sxafojn el la sxafaro kaj bovidojn el la nutrejo;
6:5 kiuj tintas sur psalteroj, pensante, ke ili estas muzikistoj egalaj al David;
6:6 kiuj trinkas vinon el grandaj kalikoj, sxmiras sin per la plej bonaj oleajxoj, kaj ne zorgas pri la mizero de Jozef:
6:7 ili tial nun estos la unuaj, kiuj iros en forkaptitecon, kaj la gxojkriado de la dorlotigxantoj finigxos.
6:8 La Sinjoro, la Eternulo, jxuris per Si mem, diras la Eternulo, Dio Cebaot:Mi abomenas la fierecon de Jakob, kaj liajn palacojn Mi malamas; Mi transdonos la urbon kun cxio, kion gxi enhavas.
6:9 Kaj se dek homoj restos en unu domo, ili ankaux mortos.
6:10 Kaj prenos ilin ilia amiko aux kadavrobruliganto, por elporti la ostojn el la domo, kaj li diros al tiu, kiu estas cxe la domo:CXu estas ankoraux iu cxe vi? Kaj cxi tiu respondos:Neniu plu. Kaj tiu diros:Silentu, oni ne devas elparoli la nomon de la Eternulo.
6:11 CXar jen la Eternulo donas ordonon frapi la grandajn domojn per fendoj kaj la malgrandajn domojn per brecxoj.
6:12 CXu kuras cxevaloj sur roko? cxu oni povas plugi gxin per bovoj? Vi tamen faris la jugxon veneno, kaj la frukton de la vero vi faris vermuto.
6:13 Vi gxojas pro senvalorajxoj; vi diras:CXu ne per nia forto ni akiris al ni potencon?
6:14 Jen, diras la Eternulo, Dio Cebaot, Mi levos kontraux vin, ho domo de Izrael, nacion, kiu premos vin de HXamat gxis la torento de la stepo.
7:1 Tian vizion donis al mi la Sinjoro, la Eternulo:jen Li kreis akridojn en la komenco de kreskado de la postfalcxajxo; la postfalcxajxo aperis post la falcxado por la regxo.
7:2 Kiam ili finis la mangxadon de la herbo sur la tero, mi diris:Ho Sinjoro,  ho Eternulo, volu pardoni! Kiu restarigos Jakobon? li estas ja malgranda.
7:3 Tiam la Eternulo bedauxris tion:Tio ne estos, diris la Eternulo.
7:4 Tian vizion donis al mi la Sinjoro, la Eternulo:jen la Sinjoro, la Eternulo, proklamis jugxon per fajro, ke gxi ekstermu la grandan abismon kaj ekstermu la kampojn.
7:5 Kaj mi diris:Ho Sinjoro, ho Eternulo, volu haltigi! Kiu restarigos Jakobon? li estas ja malgranda.
7:6 La Eternulo bedauxris ankaux tion:Tio ne estos, diris la Sinjoro, la Eternulo.
7:7 Li donis al mi tian vizion:jen la Sinjoro staris sur murego vertikala,  kaj vertikalon Li tenis en Sia mano.
7:8 Kaj la Eternulo diris al mi:Kion vi vidas, Amos? Mi respondis:Vertikalon.  Kaj la Sinjoro diris:Jen Mi metos vertikalon meze de Mia popolo Izrael; Mi ne plu indulgos gxin;
7:9 kaj dezertigxos la altajxoj de Isaak, kaj la sanktejoj de Izrael estos ruinigitaj; kaj Mi levos Min kun glavo kontraux la domon de Jerobeam.
7:10 Amacja, pastro el Bet-El, sendis al Jerobeam, regxo de Izrael, por diri:Amos faras kontraux vi ribelon meze de la domo de Izrael; la lando ne povas toleri cxiujn liajn vortojn;
7:11 cxar tiele diras Amos:Jerobeam mortos de glavo, kaj Izrael estos forkondukita el sia lando.
7:12 Kaj Amacja diris al Amos:Ho viziisto, iru kaj forkuru en la landon de Jehuda, tie nutru vin, kaj tie profetu;
7:13 sed en Bet-El ne plu profetu, cxar gxi estas sanktejo de la regxo kaj domo de la regno.
7:14 Amos respondis kaj diris al Amacja:Mi ne estas profeto, nek filo de profeto, mi estas nur pasxtisto, kaj mi kultivas sikomorojn;
7:15 sed la Eternulo prenis min de la sxafaro, kaj la Eternulo diris al mi:Iru kaj profetu al Mia popolo Izrael.
7:16 Kaj nun auxskultu la vorton de la Eternulo:Vi diras:Ne profetu pri Izrael, kaj ne prediku pri la domo de Isaak;
7:17 tial tiele diras la Eternulo:Via edzino malcxastos en la urbo, viaj filoj kaj viaj filinoj falos de glavo, via tero estos dividita per la sxnuro,  kaj vi mortos sur tero malpura; kaj Izrael estos forkondukita el sia lando.
8:1 Tian vizion donis al mi la Sinjoro, la Eternulo:mi vidis korbon kun maturaj fruktoj.
8:2 Kaj Li diris:Kion vi vidas, Amos? Mi respondis:Korbon kun maturaj fruktoj. Tiam la Eternulo diris al mi:Venis la fino por Mia popolo Izrael; Mi ne plu indulgos gxin.
8:3 La kantoj de la palaco farigxos lamentoj en tiu tago, diras la Sinjoro,  la Eternulo; estos multe da kadavroj; sur cxiu loko oni jxetos ilin silente.
8:4 Auxskultu cxi tion, vi, kiuj penas engluti la malricxulojn kaj pereigi la humilulojn de la tero,
8:5 kaj kiuj diras:Kiam pasos la monatkomenco, ke ni povu vendadi grenon? kaj la sabato, ke ni povu malfermi la grenejon? Ni malgrandigos la mezuron, ni pligrandigos la prezon, kaj ni trompos per falsa pesilo;
8:6 ni acxetos senhavulojn per mono kaj malricxulon per paro da sxuoj, kaj grenventumajxon ni vendos kun la greno.
8:7 La Eternulo jxuris per la gloro de Jakob:Neniam Mi forgesos cxiujn iliajn farojn.
8:8 CXu pro tio ne ektremos la tero, ne ekploros cxiuj gxiaj logxantoj? GXi tuta ekskuigxos kiel lago, gxi levigxos kaj mallevigxos kiel la Rivero de Egiptujo.
8:9 En tiu tago, diras la Sinjoro, la Eternulo, Mi subirigos la sunon en tagmezo, kaj Mi mallumigos la teron meze de luma tago.
8:10 Mi aliformigos viajn festojn en funebron kaj cxiujn viajn kantojn en lamentojn; Mi metos sakajxon sur cxiujn lumbojn kaj kalvon sur cxiun kapon;  Mi aperigos cxe ili funebron, kiel pri sola filo, kaj ilia fino estos tago de maldolcxeco.
8:11 Jen venos tagoj, diras la Sinjoro, la Eternulo, kaj Mi sendos malsaton en la landon, ne malsaton pri pano kaj ne soifon pri akvo, sed soifon por auxskultado de la vortoj de la Eternulo.
8:12 Kaj ili vagados de maro gxis maro, kaj de nordo gxis oriento ili migrados, por sercxi la vorton de la Eternulo, sed ili ne trovos.
8:13 En tiu tago senfortigxos de soifo la belaj junulinoj kaj la junuloj,
8:14 kiuj nun jxuras per la peko de Samario, kaj diras:Kiel vivas via dio, ho Dan! kiel floras la vojo al Beer-SXeba! ili falos, kaj ne plu relevigxos.
9:1 Mi vidis la Eternulon, kiu staris super la altaro; kaj Li diris:Frapu la kapitelon, ke la fostoj ekskuigxu kaj la pecoj falu sur la kapojn de cxiuj;  kaj ilian naskitaron Mi mortigos per glavo, neniu el ili forkuros, neniu el ili savigxos.
9:2 Ecx se ili enfosus sin en SXeolon, ecx de tie Mia mano ilin prenos; ecx se ili suprenirus en la cxielon, Mi de tie depusxos ilin.
9:3 Se ili kasxus sin sur la supro de Karmel, Mi tie elsercxos kaj prenos ilin; se ili kasxigxus for de Miaj okuloj sur la fundo de la maro, ecx tie Mi ordonos al la serpento, ke gxi piku ilin.
9:4 Se ili iros en forkaptitecon antaux siaj malamikoj, ankaux tie Mi ordonos al la glavo mortigi ilin. Mi direktos sur ilin Miajn okulojn por malfelicxo,  ne por bono.
9:5 La Sinjoro, la Eternulo Cebaot, ektusxas landon, kaj gxi tiam fandigxas,  kaj cxiuj logxantoj ploras; gxi tuta ekskuigxas kiel lago, mallevigxas kiel la Rivero de Egiptujo.
9:6 Li konstruis Sian logxejon en la cxielo, kaj Sian firmamenton Li fundamentis sur la tero; Li vokas la akvon de la maro kaj versxas gxin sur la teron; Lia nomo estas Eternulo.
9:7 CXu vi ne estas por Mi kiel la Etiopoj, ho Izraelidoj? diras la Eternulo;  cxu Mi ne elkondukis Izraelon el la lando Egipta, la Filisxtojn el Kaftor,  kaj la Sirianojn el Kir?
9:8 Jen la okuloj de la Sinjoro, la Eternulo, estas direktitaj sur la pekan regnon, kaj Mi ekstermos gxin de sur la tero; tamen ne tute Mi ekstermos la domon de Jakob, diras la Eternulo.
9:9 Jen Mi ordonos, kaj disjxetigos la domon de Izrael inter cxiujn naciojn,  kiel oni disjxetas per kribrilo, kaj ecx unu grajno ne falos sur la teron.
9:10 De glavo mortos cxiuj pekuloj de Mia popolo, kiuj diras:Malfelicxo ne alproksimigxos al ni kaj ne trafos nin.
9:11 En tiu tempo Mi restarigos la falintan tabernaklon de David, Mi resxtopos gxiajn brecxojn, Mi restarigos la detruitajxon, kaj Mi rekonstruos gxin, kiel en la tempo antikva,
9:12 por ke ili ekposedu la restajxon de Edom kaj ankaux cxiujn naciojn,  inter kiuj estos proklamata Mia nomo, diras la Eternulo, kiu tion faras.
9:13 Jen venos tagoj, diras la Eternulo, kiam la pluganto renkontigxos kun la rikoltanto, la vinberpremanto kun la semanto; kaj la montoj elgutigos dolcxan sukon, kaj cxiuj montetoj farigxos fruktoportaj.
9:14 Kaj Mi revenigos la forkaptitojn de Mia popolo Izrael, ili rekonstruos la ruinigitajn urbojn, enlogxigxos, plantos vinbergxardenojn kaj trinkos ilian vinon, arangxos gxardenojn kaj mangxos iliajn fruktojn.
9:15 Kaj Mi replantos ilin sur ilia tero, kaj ili ne plu estos elsxirataj el sia tero, kiun Mi donis al ili, diras la Eternulo, via Dio.


Next: Obadiah

1:1 Vizio de Obadja.  Tiele diras la Sinjoro, la Eternulo, pri Edom: Diron ni auxdis de la Eternulo, kaj kuriero estas sendita al la nacioj: Levigxu, ni iru milite kontraux lin.
1:2 Vidu, Mi faris vin malgranda inter la nacioj; vi estas tre malestimata.
1:3 La fiereco de via koro delogis vin; logxante en la fendegoj de rokoj, sur via alta sidejo, vi diras en via koro: Kiu depusxos min sur la teron?
1:4 Sed se vi ecx levigxus tiel alte, kiel aglo, aux se vi arangxus vian neston inter la steloj, ecx de tie Mi jxetos vin malsupren, diras la Eternulo.
1:5 CXu sxtelistoj venis al vi, aux noktaj rabistoj? kiamaniere vi estas tiel ruinigita? ili sxtelus nur tiom, kiom suficxus por ili. Se vinberkolektantoj venus al vi, ili restigus ja forgesitajn berojn.
1:6 Kiel forte Esav estas prisercxita kaj liaj kasxejoj estas traesploritaj!
1:7 Al la limo vin pusxis cxiuj viaj interliganoj, trompis kaj perfortis vin viaj amikoj; la mangxantoj de via pano metis sub vin kaptilon, kiun vi ecx ne rimarkis.
1:8 En tiu tempo, diras la Eternulo, Mi pereigos ja la sagxulojn cxe Edom kaj la prudenton sur la monto de Esav.
1:9 Ektimos viaj kuragxuloj, ho Teman, por ke cxiuj sur la monto de Esav estu ekstermitaj per mortigo.
1:10 Pro tio, ke vi premis vian fraton Jakob, kovros vin honto, kaj vi estos ekstermita por cxiam.
1:11 En la tempo, kiam vi staris apude, kiam fremduloj kondukis lian militistaron en kaptitecon kaj aligentuloj eniris en liajn pordegojn kaj lotis pri Jerusalem, vi ankaux estis kiel unu el ili.
1:12 Vi devus ne rigardi la malfelicxan tagon de via frato, la tagon de lia forpusxiteco, kaj vi devus ne gxoji pri la idoj de Jehuda en la tago de ilia pereo, nek fanfaroni en la tago de ilia mizero.
1:13 Vi devus ne eniri en la pordegon de Mia popolo en la tago de ilia malfelicxo, vi devus ne rigardi ilian suferadon en la tago de ilia malfelicxo, nek tusxi ilian havajxon en la tago de ilia malfelicxo.
1:14 Vi devus ne stari cxe la vojdisigxo, por ekstermi iliajn forsavigxintojn,  nek transdoni iliajn restintojn en la tago de malfelicxo.
1:15 CXar proksima estas la tago de la Eternulo kontraux cxiuj nacioj. Kiel vi agis, tiel oni agos kun vi; kion vi meritas, tio venos sur vian kapon.
1:16 CXar kiel vi trinkis sur Mia sankta monto, tiel trinkos cxiam cxiuj nacioj; ili trinkos, trinkos gxisfunde, gxis ili farigxos kiel tute ne ekzistintaj.
1:17 Sed sur la monto Cion estos savigxo, kaj gxi estos sankta; kaj la domo de Jakob ekposedos tiujn, kiuj ilin posedis.
1:18 La domo de Jakob estos fajro, la domo de Jozef estos flamo; sed la domo de Esav estos pajlo, oni ekbruligos gxin kaj ekstermos gxin, kaj neniu restos el la domo de Esav; cxar la Eternulo tion diris.
1:19 Kaj la sudanoj ekposedos la monton de Esav, kaj la logxantoj de la malaltajxo la Filisxtojn; ili ekposedos la kampojn de Efraim kaj la kampojn de Samario; kaj Benjamen posedos Gileadon.
1:20 Kaj tiu multo da forkondukitaj Izraelidoj en la lando Kanaana gxis Carfat kaj la forkondukitaj el Jerusalem en Sefarad ekposedos la urbojn sudajn.
1:21 Kaj venos savantoj sur la monton Cion, por jugxi la monton de Esav. Kaj la regado apartenos al la Eternulo.


Next: Jonah

1:1 Aperis vorto de la Eternulo al Jona, filo de Amitaj, dirante:
1:2 Levigxu, iru en la grandan urbon Nineve, kaj prediku kontraux gxi; cxar iliaj malbonagoj levigxis antaux Min.
1:3 Sed Jona levigxis, por forkuri de antaux la Eternulo en Tarsxisxon; li iris en Jafon, trovis sxipon, forirontan al Tarsxisx, pagis pro la vojagxo,  kaj eniris en gxin, por veturi kun ili al Tarsxisx, for de la Eternulo.
1:4 Sed la Eternulo sendis grandan venton sur la maron, kaj sur la maro farigxis granda ventego, kaj oni pensis, ke la sxipo pereos.
1:5 La sxipanoj ektimis kaj komencis voki cxiu al sia dio; kaj la objektojn,  kiuj trovigxis en la sxipo, oni jxetis en la maron, por malpligrandigi la pezon. Sed Jona iris malsupren, en la internon de la sxipo, kusxigxis, kaj endormigxis.
1:6 Kaj aliris al li la sxipestro, kaj diris al li:Kial vi dormas? levigxu,  kaj voku al via Dio; eble Dio rememoros pri ni, kaj ni ne pereos.
1:7 Kaj oni diris unu al alia:Ni lotu, por ke ni eksciu, pro kiu trafis nin cxi tiu malfelicxo. Ili lotis, kaj la loto trafis Jonan.
1:8 Tiam ili diris al li:Vi, pro kiu nin trafis cxi tiu malfelicxo, diru al ni, per kio vi vin okupas? de kie vi venis? kie estas via lando? kaj el kiu popolo vi estas?
1:9 Kaj li respondis al ili:Mi estas Hebreo:mi respektas la Eternulon, Dion de la cxielo, kiu kreis la maron kaj la sekteron.
1:10 Tiam tiuj homoj ektimis per granda timo, kaj diris al li:Kion vi faris?  CXar tiuj homoj eksciis, ke li forkuris de antaux la Eternulo, kiel li mem diris al ili.
1:11 Kaj ili diris al li:Kion ni faru kun vi, por ke la maro kvietigxu por ni? cxar la maro farigxis cxiam pli kaj pli malkvieta.
1:12 Li respondis al ili:Prenu min, kaj jxetu min en la maron; tiam la maro kvietigxos por vi; cxar mi scias, ke pro mi trafis vin cxi tiu granda ventego.
1:13 La homoj forte ekremis, por reveni sur la sekteron; sed ili nenion povis fari, cxar la maro farigxadis cxiam pli kaj pli malkvieta kontraux ili.
1:14 Tiam ili ekvokis al la Eternulo, kaj diris:Ni petas Vin, ho Eternulo, ne do lasu nin perei pro la animo de cxi tiu homo, kaj ne metu sur nin la sangon de senkulpulo; cxar Vi, ho Eternulo, povas fari cxion, kion Vi volas.
1:15 Kaj ili prenis Jonan kaj jxetis lin en la maron; tiam la maro cxesis koleri.
1:16 Tiam tiuj homoj eksentis grandan timon antaux la Eternulo; kaj ili bucxis oferon al la Eternulo kaj faris sanktajn promesojn.
1:17 Kaj la Eternulo pretigis grandan fisxon, ke gxi englutu Jonan; kaj Jona restis en la interno de la fisxo dum tri tagoj kaj tri noktoj.
2:1 Kaj Jona ekpregxis al la Eternulo, sia Dio, el la interno de la fisxo.
2:2 Kaj li diris:   Kiam mi suferis, mi vokis al la Eternulo,   Kaj Li respondis al mi;   El la ventro de SXeol mi kriis,   Kaj Vi auxskultis mian vocxon.
2:3 Vi jxetis min en la profundegon, en la internon de la maro,   Kaj fluego min cxirkauxis;   CXiuj Viaj ondegoj kaj ondoj iris super min.
2:4 Kaj mi pensis:Mi estas forpusxita de antaux Viaj okuloj;   Tamen mi rigardos ankoraux Vian sanktan templon.
2:5 CXirkauxis min akvo gxis la animo;   Abismo min cxirkauxis;   Junko kovris mian kapon.
2:6 Mi falis malsupren gxis la fundamento de la montoj;   La tero baris min por cxiam per siaj rigliloj;   Sed Vi, ho Eternulo, mia Dio, elirigis mian vivon el la pereo.
2:7 Kiam mia animo senfortigxis en mi, mi rememoris la Eternulon;   Kaj mia pregxo alvenis al Vi en Vian sanktan templon.
2:8 Tiuj, kiuj servas al vantajxoj,   Senigas sin je favorkoreco.
2:9 Sed mi kun danka vocxo alportos al Vi oferon;   Kion mi promesis, tion mi plenumos;   Savo estas cxe la Eternulo.
2:10 Kaj la Eternulo ordonis al la fisxo, kaj gxi elvomis Jonan sur la sekteron.
3:1 Kaj duafoje aperis al Jona vorto de la Eternulo, dirante:
3:2 Levigxu, iru en la grandan urbon Nineve, kaj prediku al gxi la predikon,  kiun Mi diros al vi.
3:3 Tiam Jona levigxis kaj iris en Nineven, konforme al la vorto de la Eternulo. Nineve estis granda urbo cxe Dio; gxi havis la grandecon de tri tagoj da irado.
3:4 Kiam Jona komencis la trairadon de la urbo kaj trairis unu tagon, li vokis, kaj diris:Post kvardek tagoj Nineve pereos.
3:5 La logxantoj de Nineve ekkredis je Dio, proklamis faston, kaj metis sur sin sakajxon, de la grandaj gxis la malgrandaj inter ili.
3:6 Kiam tion auxdis la regxo de Nineve, li levigxis de sia trono, demetis de si sian regxan veston, kovris sin per sakajxo, kaj sidigxis sur cindro.
3:7 Kaj li ordonis proklami en Nineve en la nomo de la regxo kaj de liaj altranguloj jenon:La homoj kaj la brutoj, la bovoj kaj la sxafoj, gustumu nenion, ili ne pasxtigxu kaj ne trinku akvon;
3:8 kaj la homoj kaj la brutoj kovru sin per sakajxo, kaj voku forte al Dio,  kaj cxiu deturnu sin de sia malbona vojo kaj de la perfortajxoj de siaj manoj:
3:9 eble Dio bedauxros, kaj forlasos Sian flaman koleron, kaj ni ne pereos.
3:10 Kiam Dio vidis iliajn farojn, ke ili deturnis sin de sia malbona vojo,  Dio bedauxris la malbonon, kiun Li minacis fari al ili, kaj Li tion ne faris.
4:1 Tio tre forte cxagrenis Jonan, kaj li ekkoleris.
4:2 Kaj li ekpregxis al la Eternulo, kaj diris:Ho Eternulo, tion mi ja diris,  kiam mi estis ankoraux en mia lando; kaj tial mi preferis forkuri en Tarsxisxon, cxar mi sciis, ke Vi estas Dio indulgema kaj kompatema,  longepacienca kaj tre favorkora, kaj bedauxras malbonon.
4:3 Nun, ho Eternulo, volu forpreni de mi mian animon; cxar pli bone por mi estas morti, ol vivi.
4:4 La Eternulo diris:CXu vi havas grandan cxagrenon?
4:5 Jona eliris el la urbo, sidigxis oriente de la urbo, faris al si tie lauxbon, kaj sidigxis sub gxi en la ombro, gxis li vidos, kio estos kun la urbo.
4:6 Dume Dio, la Eternulo, pretigis hederon, kaj gxi elkreskis super lian kapon, por ke li havu ombron super sia kapo kaj liberigxu el sia suferado.  Kaj Jona forte ekgxojis pro la hedero.
4:7 Sed kiam levigxis la matenrugxo de la sekvanta tago, Dio aperigis vermon,  kiu difektis la hederon, kaj gxi forvelkis.
4:8 Kaj kiam ekbrilis la suno, Dio aperigis bruligan orientan venton, kaj la suno turmentis la kapon de Jona tiel, ke li senfortigxis kaj petis por si morton; li diris:Pli bone por mi estas morti, ol vivi.
4:9 Tiam Dio diris al Jona:CXu vi havas grandan cxagrenon pro la hedero? Li respondis:Mi havas grandan cxagrenon, ecx gxis deziro al morto.
4:10 La Eternulo tiam diris:Vi domagxas la hederon, pri kiu vi ne laboris kaj kiun vi ne edukis, kiu dum unu nokto elkreskis kaj dum unu nokto pereis;
4:11 kaj cxu Mi povus ne domagxi Nineven, la grandan urbon, en kiu trovigxas pli ol cent dudek mil homoj, ne povantaj distingi inter sia dekstra mano kaj sia maldekstra, kaj krom tio multe da brutoj?


Next: Micah

1:1 Vorto de la Eternulo, kiu aperis al Mihxa, la Moresxetano, en la tempo de Jotam, Ahxaz, kaj HXizkija, regxoj de Judujo, kaj kiun li viziis pri Samario kaj Jerusalem.
1:2 Auxskultu, cxiuj popoloj, atentu, ho tero, kaj cxio, kio estas sur gxi!  La Sinjoro, la Eternulo, estu atestanto kontraux vi, la Sinjoro el Sia sankta templo.
1:3 CXar jen la Eternulo eliras el Sia loko, iras kaj pasxas sur la altajxoj de la tero.
1:4 Kaj fandigxas la montoj sub Li, kaj la valoj disfendigxas, kiel vakso antaux fajro, kiel akvo, falanta de krutajxo.
1:5 CXio cxi tio estas pro la krimo de Jakob kaj pro la pekoj de la domo de Izrael. Kiu krimigis Jakobon? cxu ne Samario? Kiu arangxis la altajxojn de Judujo? cxu ne Jerusalem?
1:6 Tial Mi faros Samarion sxtonamaso sur la kampo, por plantado de vinberoj;  Mi disjxetos gxiajn sxtonojn en la valon kaj nudigos gxiajn fundamentojn.
1:7 CXiuj gxiaj idoloj estos disbatitaj, cxiuj gxiaj promalcxastaj donacoj estos forbruligitaj per fajro, kaj cxiujn gxiajn statuojn Mi ruinigos; cxar per promalcxastaj donacoj gxi ilin arangxis, kaj promalcxastaj donacoj ili farigxos denove.
1:8 Pri tio mi ploras kaj gxemas, iras sensxue kaj nude; mi krias plende,  kiel la sxakaloj, kaj estas malgaja, kiel la strutoj.
1:9 CXar senespera estas gxia plago, gxi venis gxis Judujo, atingis gxis la pordego de mia popolo, gxis Jerusalem.
1:10 Ne diru tion en Gat, ne ploru lauxte; en Bet-Leafra rulu vin en cindro.
1:11 Foriru, ho logxantino de SXafir, en nudeco kaj honto; ne eliros la logxantino de Caanan; la plorado en Bet-Ecel ne permesos al vi tie halti.
1:12 Afliktigxas pri sia bono la logxantino de Marot; cxar malfelicxo venis de la Eternulo al la pordego de Jerusalem.
1:13 Jungu al la cxaro kurcxevalojn, ho logxantino de Lahxisx; vi estas la komenco de pekoj de la filino de Cion, cxar cxe vi oni trovis la krimojn de Izrael.
1:14 Tial vi sendos donacojn en Moresxet-Gaton; sed la domoj de Ahxzib trompos la regxojn de Izrael.
1:15 Mi alkondukos al vi ankoraux la posedonton, ho logxantino de Maresxa;  gxis Adulam venos la gloro de Izrael.
1:16 Detondu viajn harojn kaj razu vin pro viaj amataj filoj; largxigu vian kalvon kiel aglo, cxar ili estos forkaptitaj for de vi.
2:1 Ve al tiuj, kiuj meditas pri pekoj kaj intencas malbonagojn sur sia kusxejo, por plenumi ilin matene, kiam ilia mano havas forton.
2:2 Ili ekdeziras kampojn kaj rabas ilin, domojn kaj forprenas ilin; ili premas homon kaj lian domon, viron kaj lian posedajxon.
2:3 Tial tiele diras la Eternulo:Jen Mi entreprenas kontraux tiu gento tian malbonon, de kiu vi ne liberigos vian kolon kaj ne iros kun levita kapo; cxar tio estos tempo malfacila.
2:4 En tiu tempo oni parolos pri vi parabolon, kaj oni prikantos vin per plorkanto, dirante:Ni estas tute ruinigitaj; la posedajxo de mia popolo transiris al alia; kiamaniere povas reveni al ni niaj kampoj, se ili jam estas disdividitaj!
2:5 Tial oni ne mezuros por vi per sxnuro terpecon lote en la komunumo de la Eternulo.
2:6 Ne prediku, ho predikantoj; oni ne devas prediki al tiuj, kiuj ne volas eviti malhonoron.
2:7 Ho, la tiel nomata domo de Jakob! cxu malgrandigxis la spirito de la Eternulo? cxu tiaj estas Liaj agoj? CXu ne estas bonfaraj Miaj vortoj por tiu, kiu kondutas gxuste?
2:8 Sed Mia popolo levigxis kiel malamiko; vi rabas la supran kaj la malsupran vestojn de la trankvilaj preterirantoj, kvazaux ili revenus de batalo.
2:9 La virinojn de Mia popolo vi elpelas el iliaj amataj logxejoj; de iliaj junaj infanoj vi forprenas por cxiam Mian ornamon.
2:10 Levigxu kaj foriru, cxar cxi tie vi ne havos ripozon; pro sia malpureco la lando estos kruele ruinigita.
2:11 Se iu falsanimulo elpensus mensogon, kaj dirus:Mi predikos al vi pri vino kaj ebriigajxo, li estus gxusta predikanto por cxi tiu popolo.
2:12 Tamen Mi kolektos vin tutan, ho Jakob, Mi kolektos la restajxon de Izrael, Mi kunigos ilin kiel sxafojn en sxafejo; kiel grego en gregejo ili ekbruos de multhomeco.
2:13 Murrompanto iros antaux ili; ili trarompos la baron, trapasos la pordegon, kaj eliros el gxi; ilia regxo iros antaux ili, kaj la Eternulo estos ilia antauxgvidanto.
3:1 Mi diris:Auxskultu, ho cxefoj de Jakob kaj estroj de la domo de Izrael!  Vi devas ja scii la juron;
3:2 tamen vi malamas la bonon, amas la malbonon; vi desxiras de ili ilian hauxton kaj la karnon de iliaj ostoj.
3:3 Kaj kiam ili mangxas la karnon de mia popolo, desxiras de ili ilian hauxton, rompas kaj dispecigas iliajn ostojn kvazaux por poto kaj la karnon kvazaux por kaldrono:
3:4 tiam ili krios al la Eternulo; sed Li ne respondos al ili, Li kasxos antaux ili Sian vizagxon en tiu tempo, cxar ili faris siajn malbonajn agojn.
3:5 Tiele diras la Eternulo pri la profetoj, kiu erarigas mian popolon, kiuj mordas per siaj dentoj kaj predikas pacon, kaj kontraux tiu, kiu ne donas ion en ilian busxon, ili predikas militon:
3:6 Tial estos cxe vi nokto, sed ne vizioj, mallumo, sed ne antauxdiroj;  subiros la suno super la profetoj, kaj mallumigxos super ili la tago.
3:7 Hontos tiuj viziistoj, mokindaj farigxos la antauxdiristoj, kaj ili cxiuj fermos sian busxon; cxar ili ne havas respondon de Dio.
3:8 Sed mi estas plena de forto de la spirito de la Eternulo, de praveco kaj kuragxo, por montri al Jakob lian krimon kaj al Izrael lian pekon.
3:9 Auxskultu cxi tion, ho cxefoj de la domo de Jakob kaj estroj de la domo de Izrael, kiuj abomenas juron kaj kurbigas cxion rektan,
3:10 kiuj konstruas Cionon per sango kaj Jerusalemon per maljustajxoj.
3:11 GXiaj cxefoj jugxas pro subacxeto, gxiaj pastroj instruas pro pago, kaj gxiaj profetoj antauxdiras pro mono; tamen ili apogas sin sur la Eternulo,  kaj diras:La Eternulo estas ja meze de ni, ne trafos nin malfelicxo.
3:12 Tial pro vi Cion estos plugita kiel kampo, Jerusalem farigxos ruinajxo,  kaj la monto de la templo farigxos arbara altajxo.
4:1 Sed iam en la tempo estonta la monto de la domo de la Eternulo staros kiel cxefo inter la montoj, kaj gxi estos pli alta ol cxiuj altajxoj; kaj fluos al gxi popoloj.
4:2 Kaj iros multaj nacioj, kaj diros:Venu, ni iru supren sur la monton de la Eternulo kaj en la domon de Dio de Jakob, por ke Li instruu nin pri Siaj vojoj kaj ke ni iru laux Lia irejo; cxar el Cion eliros la instruo, kaj la vorto de la Eternulo el Jerusalem.
4:3 Kaj Li jugxos inter multe da popoloj, kaj Li decidos pri potencaj nacioj en landoj malproksimaj; kaj ili forgxos el siaj glavoj plugilojn kaj el siaj lancoj rikoltilojn; ne levos nacio glavon kontraux nacion, kaj oni ne plu lernos militon.
4:4 Sed cxiu sidos sub sia vinberujo kaj sub sia figarbo, kaj neniu timigos;  cxar la busxo de la Eternulo Cebaot tion diris.
4:5 CXiuj popoloj iros cxiu en la nomo de sia dio, sed ni irados en la nomo de la Eternulo, nia Dio, cxiam kaj eterne.
4:6 En tiu tago, diras la Eternulo, Mi kolektos la lamulojn, kunvenigos la dispelitojn, kaj tiujn, kiujn Mi suferigis.
4:7 Kaj la lamulojn Mi faros restantaro, kaj la suferintojn potenca nacio,  kaj la Eternulo regxos super ili sur la monto Cion de nun kaj eterne.
4:8 Kaj vi, ho turo de la grego, fortikajxo de la filino de Cion, al vi venos, revenos la antauxa regxado, la regno de la filino de Jerusalem.
4:9 Kial vi nun ploras tiel lauxte? CXu vi ne havas regxon? cxu pereis viaj konsilistoj, ke vin atakis doloroj kiel naskantinon?
4:10 Suferu, kaj havu dolorojn, ho filino de Cion, kiel naskantino; cxar nun vi eliros el la urbo kaj logxos sur la kampo kaj venos gxis Babel; tie vi estos savata; tie la Eternulo liberigos vin el la mano de viaj malamikoj.
4:11 Nun kolektigxis kontraux vi multe da nacioj, kiuj diras:GXi malsanktigxu, kun gxuo ni rigardu Cionon!
4:12 Sed ili ne scias la pensojn de la Eternulo, ili ne komprenas Lian intencon, ke Li kolektis ilin kiel garbojn en la drasxejon.
4:13 Levigxu kaj drasxu, ho filino de Cion, cxar vian kornon Mi faros fera,  viajn hufojn Mi faros kupraj, kaj vi dispremos multe da popoloj, vi konsekros al la Eternulo ilian akiritajxon, kaj ilian havajxon al la Sinjoro de la tuta tero.
5:1 Nun armu vin, ho batalistino! oni siegxos nin; per vergo oni frapos la vangon de la jugxisto de Izrael.
5:2 Kaj vi, ho Bet-Lehxem Efrata, kiu estas malgranda inter la milejoj de Judujo, el vi eliros al Mi tiu, kiu devas esti reganto en Izrael kaj kies deveno estas de tempo tre antikva.
5:3 Li lasos ilin gxis la tempo, kiam la naskontino estos naskinta; tiam liaj ceteraj fratoj revenos al la idoj de Izrael.
5:4 Li starigxos kaj pasxtos kun la forto de la Eternulo, kun la majesto de la nomo de la Eternulo, lia Dio, kaj tiuj konvertigxos; cxar tiam li farigxos granda gxis la randoj de la tero.
5:5 Kaj li estos paco. Kiam la Asiriano venos en nian landon kaj enpasxos en niajn palacojn, ni starigos kontraux li sep pasxtistojn kaj ok eminentulojn.
5:6 Ili pasxtos la landon Asirian per glavo kaj la landon de Nimrod per iliaj lancoj; kaj li savos nin kontraux la Asiriano, kiam cxi tiu venos en nian landon kaj enpasxos en niajn limojn.
5:7 Kaj la restajxo de Jakob estos inter multe da popoloj kiel roso de la Eternulo, kiel pluvaj gutoj sur herbo; kaj li ne esperos je homo kaj ne fidos homidojn.
5:8 Kaj la restajxo de Jakob estos inter la nacioj, meze de multaj popoloj,  kiel leono inter la bestoj de la arbaro, kiel leonido meze de sxafaroj, kiu dispremas pasante, dissxiras, kaj neniu povas savi.
5:9 Levigxos via mano super viaj kontrauxuloj, kaj cxiuj viaj malamikoj ekstermigxos.
5:10 En tiu tago, diras la Eternulo, Mi ekstermos viajn cxevalojn cxe vi kaj pereigos viajn cxarojn;
5:11 Mi ekstermos la urbojn de via lando kaj detruos cxiujn viajn fortikajxojn;
5:12 Mi ekstermos cxe vi la sorcxistojn, kaj vi ne plu havos auxguristojn;
5:13 Mi ekstermos el via mezo viajn idolojn kaj viajn statuojn, kaj vi ne plu adorklinigxos antaux la faritajxo de viaj manoj;
5:14 Mi elsxiros el via mezo viajn sanktajn stangojn kaj ekstermos viajn urbojn.
5:15 Kaj en kolero kaj indigno Mi faros vengxon super la nacioj, kiuj ne volos obei.
6:1 Auxskultu, kion diras la Eternulo:Levigxu, havu jugxan disputon kun la montoj, kaj la montetoj auxdu vian vocxon.
6:2 Auxskultu, ho montoj, la jugxan disputon de la Eternulo, kaj ankaux vi,  ho potencaj fundamentoj de la tero; cxar la Eternulo havas jugxan disputon kun Sia popolo, kaj al Izrael Li volas doni moralinstruon.
6:3 Ho Mia popolo! kion Mi faris al vi, kaj per kio Mi faris al vi maljustajxon? respondu al Mi.
6:4 Mi elkondukis ja vin el la lando Egipta, kaj el la domo de sklaveco Mi vin elacxetis, kaj Mi sendis antaux vin Moseon, Aaronon, kaj Mirjamon.
6:5 Ho Mia popolo! rememoru, kion intencis Balak, regxo de Moab, kaj kion respondis al li Bileam, filo de Beor; de SXitim gxis Gilgal, por ke vi sciu la bonfarojn de la Eternulo.
6:6 Kun kio mi povas starigxi antaux la Eternulo, klinigxi antaux Dio en la alto? cxu mi starigxu antaux Li kun bruloferoj, kun jaragxaj bovidoj?
6:7 CXu al la Eternulo faros plezuron miloj da sxafoj aux sennombraj torentoj da oleo? cxu mi donu mian unuenaskiton pro mia krimo, la frukton de mia ventro pro la peko de mia animo?
6:8 Estas dirite al vi, ho homo, kio estas bona kaj kion la Eternulo postulas de vi:nur agi juste, ami bonfarojn, kaj esti modesta antaux via Dio.
6:9 La vocxo de la Eternulo vokas al la urbo, kaj sagxuloj timas Vian nomon.  Humiligxu antaux la puno, kaj antaux Tiu, kiu gxin destinis.
6:10 Ankoraux restas en la domo de malpiulo trezoroj de malpieco, kaj malbeninda malgxusta mezurilo.
6:11 CXu Mi povas aprobi falsan pesilon kaj trompajn pezilojn en la saketo?
6:12 CXar la ricxuloj de la urbo estas plenaj de rabemo, kaj gxiaj logxantoj parolas mensogon, kaj la lingvo de ilia busxo estas falsajxo,
6:13 tial Mi dolorige vin frapos per dezertigo pro viaj pekoj.
6:14 Vi mangxos, sed ne farigxos sata; doloron pro malsato vi havos en via interno; vi kasxos, sed ne povos konservi; kaj kion vi konservos, tion Mi transdonos al la glavo.
6:15 Vi semos, sed vi ne rikoltos; vi premos olivojn, sed vi ne sxmiros vin per oleo; vi premos vinberojn, sed vi ne trinkos vinon.
6:16 Konservigxis cxe vi la moroj de Omri kaj cxiuj faroj de la domo de Ahxab, kaj vi sekvas iliajn konsilojn, por ke Mi faru vin dezerto, viajn logxantojn mokatajxo, kaj por ke vi portu sur vi la malhonoron de Mia popolo.
7:1 Ho ve al mi! cxar mi farigxis kiel kolektanto de someraj fruktoj kaj de restajxo de vinberoj, kiu ne trovas beron mangxeblan; bonan maturan frukton deziras mia animo.
7:2 Malaperis piuloj en la lando, kaj ne trovigxas justulo inter la homoj;  cxiuj insidas, por versxi sangon, unu la alian cxasas, por pereigi lin.
7:3 Por pravigi malbonan faron, la estro postulas donacon kaj la jugxisto pagon; la altrangulo parolas, kion li volas, kaj konfuzas la aferojn.
7:4 La plej bona inter ili estas kiel dornarbetajxo, la justulo estas kiel pikajxa barilo. Sed venos la tago de Via esploro, de Via puno; tiam ili ne scios, kion fari.
7:5 Ne kredu al proksimulo, ne fidu amikon; kontraux tiu, kiu kusxas cxe via brusto, gardu la aperturon de via busxo;
7:6 cxar filo malhonoras patron, filino batalas kontraux sia patrino,  bofilino kontraux sia bopatrino; la domanoj de homo estas liaj malamikoj.
7:7 Sed mi rigardas al la Eternulo, mi fidas la Dion de mia savo; mia Dio min auxskultos.
7:8 Ne gxoju pri mi, mia malamikino:kvankam mi falis, mi relevigxos; kvankam mi estas en mallumo, la Eternulo estas lumo por mi.
7:9 La koleron de la Eternulo mi portos, cxar mi pekis antaux Li, gxis Li esploros mian aferon kaj faros jugxon super mi; tiam Li elkondukos min en lumon, kaj mi vidos Lian bonecon.
7:10 Kaj tion vidos mia malamikino, kaj honto sxin kovros pro tio, ke sxi diris al mi:Kie estas la Eternulo, via Dio? Miaj okuloj sxin rigardos tiam,  kiam sxi estos piedpremata, kiel koto sur la stratoj.
7:11 En tiu tempo, kiam viaj muroj estos rekonstruataj, en tiu tempo la legxo disvastigxos malproksime.
7:12 En tiu tempo oni venos al vi el Asirio kaj el la urboj Egiptaj, de Egiptujo gxis la Rivero, de maro gxis maro, kaj de monto gxis monto.
7:13 La lando estos dezerta pro gxiaj logxantoj, pro la fruktoj de iliaj agoj.
7:14 Pasxtu per Via bastono Vian popolon, Vian heredan sxafaron, kiu logxas izolite en la arbaro, meze de Karmel; ili pasxtigxu en Basxan kaj Gilead,  kiel en la tempo antikva.
7:15 Kiel en la tempo de via eliro el la lando Egipta, Mi montros al li mirindajxojn.
7:16 La nacioj vidos kaj hontos, malgraux ilia tuta potenco; ili metos la manon sur la busxon, iliaj oreloj surdigxos.
7:17 Ili lekos polvon, kiel serpento; kiel la rampajxoj sur la tero, kun tremado ili elvenos el siaj kasxejoj; ili ektimos la Eternulon, nian Dion,  ili ekrespektos Vin.
7:18 Kiu estas Dio simila al Vi, kiu pardonas malbonagon kaj preterlasas la kulpon de la restajxo de Sia heredajxo, ne konservas por cxiam Sian koleron,  cxar Li amas bonfari?
7:19 Li denove kompatos nin, malgrandigos niajn malbonagojn, kaj jxetos en la profundon de la maro cxiujn niajn pekojn.
7:20 Vi montros fidelecon al Jakob, favorkorecon al Abraham, kiel Vi jxuris al niaj patroj en la tempo antikva.


Next: Nahum

1:1 Profetajxo pri Nineve, libro de vizio de Nahxum, la Elkosxano.
1:2 La Eternulo estas Dio severa kaj vengxanta; la Eternulo estas vengxanto kaj koleranto; la Eternulo vengxas al Siaj malamikoj kaj ne forgesas pri Siaj kontrauxuloj.
1:3 La Eternulo estas longepacienca, kaj potenca per Sia forto, kaj neniu estas senkulpa antaux Li; la vojo de la Eternulo estas en fulmotondro kaj ventego, kaj nubo estas la polvo sub Liaj piedoj.
1:4 Kiam Li ekparolas kolere al la maro, Li elsekigas gxin, kaj cxiujn riverojn Li senakvigas; malgajigxas Basxan kaj Karmel, kaj velkas cxio, kio floras sur Lebanon.
1:5 La montoj tremas antaux Li, la montetoj disfandigxas; skuigxas antaux Li la tero, la mondo kaj cxiuj gxiaj logxantoj.
1:6 Kiu povas kontrauxstari al Lia indigno? kaj kiu povas elteni la flamon de Lia kolero? Lia indigno disversxigxas kiel fajro; la rokoj disfalas antaux Li.
1:7 La Eternulo estas bona, forta apogo en tago de malfelicxo; kaj Li konas tiujn, kiuj fidas Lin.
1:8 Dronigante per inundo, Li faras finon al loko, kaj Liajn malamikojn persekutas mallumo.
1:9 Kion vi pensas pri la Eternulo? Li faros la ekstermon, la malfelicxo ne bezonas veni duafoje.
1:10 CXar, interplektigxinte kiel dornoj kaj ebriaj de drinkado, ili estos ekstermitaj, kiel tute seka pajlo.
1:11 El vi eliris tiu, kiu havis malbonan intencon kontraux la Eternulo kaj kiu estas malica konsilanto.
1:12 Tiele diras la Eternulo:Kvankam ili estas unuanimaj kaj multaj, ili tamen estos dishakitaj kaj malaperos; sed vin, kiun Mi humiligis, Mi ne plu humiligos.
1:13 Nun Mi rompos lian jugon, kiu estas sur vi, kaj Mi dissxiros viajn ligilojn.
1:14 Sed pri vi la Eternulo decidis:Ne plu restos semo portanta vian nomon;  el la domo de viaj dioj Mi ekstermos la idolojn kaj statuojn; Mi signos sur via tombo, ke vi farigxis senvalora.
1:15 Jen sur la montoj estas la piedoj de sciiganto, kiu proklamas pacon!  Festu, ho Judujo, viajn festojn, plenumu viajn sanktajn promesojn; cxar ne plu iros tra vi la sentauxgulo; li estas tute ekstermita.
2:1 Disjxetanto iras kontraux vin; fortikigu viajn fortikajxojn, gardu la vojon, armu viajn lumbojn, fortigu vin kiel eble plej potence.
2:2 CXar la Eternulo restarigos la majeston de Jakob, kiel ankaux la majeston de Izrael; cxar la ruinigantoj ilin ruinigis kaj ekstermis iliajn vinberbrancxojn.
2:3 La sxildo de liaj herooj estas rugxigita; liaj militistoj estas kiel en purpuro; kiel fajro brilas la cxaroj en la tago de lia armigxo; la lancoj sxanceligxas.
2:4 Sur la stratoj rapide ruligxas la cxaroj, bruas sur la placoj; ili aspektas kiel torcxoj, brilas kiel fulmoj.
2:5 Li vokas siajn fortulojn, sed ili falpusxigxos dum sia irado; ili rapidas al la murego kaj preparas defendon.
2:6 La pordegoj cxe la akvo malfermigxos, kaj la palaco cedos.
2:7 Decidita estas gxia kapto kaj forkonduko, kaj gxiaj sklavinoj gxemos kiel kolomboj kaj batos sian bruston.
2:8 Nineve estas de cxiam kiel baseno da akvo; sed nun gxi forkuras:Haltu,  haltu! sed neniu revenas.
2:9 Disrabu argxenton, disrabu oron; senfinaj estas la trezoroj, estas multege da diversaj valorajxoj.
2:10 Prirabita kaj plene ruinigita gxi estos; la koro svenas, la genuoj tremas; cxies lumboj senfortigxis, kaj cxies vizagxoj nigrigxis.
2:11 Kie nun estas la logxejo de la leonoj, kaj tiu pasxtejo de leonidoj, kie iradis leono, leonino, kaj leonidoj, kaj neniu ilin timigis?
2:12 La leono dissxiradis suficxon por siaj idoj, sufokadis por siaj leoninoj, plenigadis siajn kavernojn per kaptajxo kaj siajn nestegojn per dissxiritajxo.
2:13 Jen Mi iras kontraux vin, diras la Eternulo Cebaot, kaj Mi forbruligos en fumo viajn cxarojn, kaj glavo ekstermos viajn leonidojn; Mi cxesigos sur la tero vian dissxiradon, kaj oni ne plu auxdos la vocxon de viaj sendatoj.
3:1 Ve al la urbo sangavida, kiu estas plena de trompoj kaj raboj, kaj ne volas cxesigi la rabadon!
3:2 Oni auxdas la sonadon de vipoj, la sonadon de bruantaj radoj; blekas cxevalo, saltas cxaro;
3:3 movigxas rajdantoj, brilas glavoj, fulmas lancoj; estas multe da mortigitoj kaj amasoj da kadavroj; sennombraj estas la kadavroj, oni falpusxigxas sur ili.
3:4 Tio estas pro la granda malcxastado de la malcxastistino, kiu cxarmas per sia beleco, estas lerta sorcxistino, kaj vendas naciojn per sia malcxastado kaj gentojn per sia sorcxado.
3:5 Jen Mi iras kontraux vin, diras la Eternulo Cebaot, kaj Mi levos gxis via vizagxo la randojn de via vesto, kaj Mi montros al la nacioj vian nudecon kaj al la regnoj vian malhonoron.
3:6 Mi jxetos sur vin abomenindajxojn, Mi malhonoros vin kaj faros vin mokatajxo.
3:7 CXiu, kiu vidos vin, forkuros de vi, kaj diros:Ruinigita estas Nineve;  kiu bedauxros gxin? kie mi povas sercxi por vi konsolantojn?
3:8 CXu vi estas pli bona ol No-Amon, kiu trovigxas inter riveroj, estas cxirkauxata de akvo, kaj kies forto kaj murego estis la maro?
3:9 Etiopujo kaj la senfina Egiptujo estis gxia forto, la Putidoj kaj Luboj donadis al vi helpon;
3:10 tamen gxi ankaux estas elpatrujigita kaj forkaptita; ecx gxiaj malgrandaj infanoj estas frakasitaj en la komenco de cxiuj stratoj; pri gxiaj eminentuloj oni lotis, kaj cxiujn gxiajn altrangulojn oni katenis.
3:11 Tiel ankaux vi ebriigxos kaj kasxos vin kaj sercxos defendon kontraux la malamikoj.
3:12 CXiuj viaj fortikajxoj estas kiel figarboj kun maturaj fruktoj; se oni ekskuas ilin, ili falas en la busxon de mangxonto.
3:13 Jen via popolo estas cxe vi kiel virinoj; al viaj malamikoj largxe malfermigxos la pordegoj de via lando; fajro ekstermos viajn riglilojn.
3:14 Provizu al vi akvon por la tempo de siegxo; fortigu viajn fortikajxojn;  iru en kalkon, knedu argilon, faru fortajn brikojn.
3:15 Tamen tie la fajro vin konsumos, glavo vin ekstermos, formangxos vin kiel skarabo, se vi ecx estus grandnombra kiel skaraboj, grandnombra kiel akridoj.
3:16 Vi havas pli da komercistoj, ol la steloj de la cxielo; sed ili diskuros kiel akridoj kaj forflugos.
3:17 Viaj tacxmentoj estas kiel akridoj, kaj viaj tacxmentestroj estas kiel lokustoj, kiuj dum la malvarmo kasxas sin en fendoj, kaj kiam la suno ekbrilas, ili disflugas tiel, ke oni ne scias, kie ili estas.
3:18 Dormas viaj pasxtistoj, ho regxo de Asirio, kusxas viaj fortuloj; via popolo estas disjxetita sur la montoj, kaj trovigxas neniu, kiu gxin kolektus.
3:19 Ne resanigxas via vundo, doloriga estas via ulcero; cxiu, kiu auxdas la sciigon pri vi, aplauxdas pri vi; cxar kiun ne trafis sencxese via malboneco?


Next: Habakkuk

1:1 Profetajxo, kiun lauxvizie eldiris la profeto HXabakuk.
1:2 GXis kiam, ho Eternulo, mi krios, kaj Vi ne auxskultos, mi krios al Vi pri perfortajxo, kaj Vi ne helpos?
1:3 Kial Vi devigas min vidi maljustajxon, rigardi mizerajxon? Rabado kaj perfortado estas antaux mi, levigxas disputoj kaj malpaco.
1:4 Tial la instruo perdis sian forton, la justeco neniam venkas; cxar la malvirtulo superfortas la virtulon, tial la rezultoj de jugxo estas malgxustaj.
1:5 Rigardu la naciojn, rigardu, kaj vi forte miros; cxar en via tempo Mi faros ion, kion vi ne kredus, se oni rakontus al vi.
1:6 CXar jen Mi levos la HXaldeojn, nacion kruelan kaj lertan, kiu trairos la tutan largxon de la tero, por ekposedi logxejojn, kiuj ne apartenas al gxi.
1:7 Terura kaj timinda gxi estas; gxia jugxado kaj regado dependas de gxi mem.
1:8 Pli rapidaj ol leopardoj estas gxiaj cxevaloj, kaj pli lertaj ol lupoj vespere; en grandaj amasoj venas gxiaj rajdantoj de malproksime, flugas kiel aglo, kiu rapidas al mangxajxo.
1:9 CXiuj ili venas por rabi; kiel vento orienta ili direktas sin, kien ili volas; kaj ili kolektas kaptitojn kiel sablon.
1:10 Regxojn ili mokas, regantoj estas ridatajxo por ili; cxiun fortikajxon ili mokas; ili sxutas teron, kaj venkoprenas.
1:11 Tiam sxangxigxas ilia spirito, transiras kaj farigxas peka, kaj ilia forto farigxas ilia dio.
1:12 Sed Vi estas ja de cxiam, ho Eternulo, mia sankta Dio! ne lasu nin morti. Vi, ho Eternulo, aperigis ilin por jugxo; Vi, ho nia Roko, destinis ilin por puni.
1:13 Viaj okuloj estas tro puraj, por vidi malbonon, kaj rigardi maljustajxon Vi ne povas; kiel do Vi rigardas malhonestulojn, kaj silentas, kiam malpiulo englutas tiun, kiu estas pli virta ol li?
1:14 Kial Vi faras la homojn kiel fisxoj en la maro, kiel rampajxoj, kiuj ne havas reganton?
1:15 CXiujn ili tiras per fisxhoko, kaptas per sia reto, amasigas per sia fisxreto; kaj tial ili gxojas kaj triumfas.
1:16 Tial ili alportas oferojn al sia reto, incensas al sia fisxreto; cxar per cxi tiuj grasigxis ilia parto kaj bonigxis ilia mangxajxo.
1:17 CXu por tio ili devas jxetadi sian reton kaj sencxese mortigadi naciojn senindulge?
2:1 Sur mia gardista posteno mi staris; kaj, starigxinte sur turo, mi observis, por vidi, kion Li diros al mi kaj kion mi devas respondi al la riprocxo kontraux mi.
2:2 Kaj la Eternulo ekparolis al mi, kaj diris:Enskribu la vizion, kaj desegnu bone sur la tabeloj, por ke leganto povu facile tralegi.
2:3 CXar la vizio koncernas tempon difinitan kaj parolas pri la fino, sed gxi ne mensogas; se gxi prokrastigxus, atendu gxin, cxar gxi nepre plenumigxos,  ne estos fordecidita.
2:4 Vidu, kiu estas malhumila, ties animo ne estos trankvila en li; sed virtulo vivos per sia fideleco.
2:5 La vino trompas viron fieran, kaj li ne humiligxas; li largxigas sian animon kiel SXeol, kaj kiel la morto li estas nesatigebla, li kolektas al si cxiujn naciojn kaj kaptas al si cxiujn popolojn.
2:6 Sed ili ja cxiuj parolos pri li alegorion kaj mokan enigmon, kaj diros:Ve al tiu, kiu tro multigas al si fremdajxon sen fino kaj metas sur sin tro grandan sxargxon de sxuldoj!
2:7 Subite ja levigxos viaj pikontoj kaj vekigxos viaj pusxontoj, kaj vi farigxos ilia rabatajxo.
2:8 CXar vi prirabis multe da nacioj, tial ankaux vin prirabos la ceteraj popoloj, pro la sango de homoj, pro la premado de la lando, de la urbo, kaj de cxiuj gxiaj logxantoj.
2:9 Ve al tiu, kiu kolektas por sia domo maljustan akirajxon, por arangxi alte sian neston, por defendi sin kontraux mano de malbonulo!
2:10 Vi elpensis malhonoron por via domo, disbatante multe da popoloj kaj pekigante vian animon.
2:11 La sxtonoj el la muroj krias, kaj la lignaj traboj respondas al ili.
2:12 Ve al tiu, kiu konstruas urbon per sangoversxado kaj pretigas fortikajxon per maljusteco!
2:13 Tio venas ja de la Eternulo Cebaot, ke la popoloj klopodas por la fajro kaj la gentoj lacigas sin vane.
2:14 CXar la tero plenigxos de konado de la gloro de la Eternulo, kiel la akvo plenigas la maron.
2:15 Ve al vi, kiu drinkigas sian proksimulon, por elversxi vian koleron, kaj ebriigas lin, por vidi lian honton!
2:16 Vi satigxis per honto anstataux per honoro; drinku do ankaux vi, kaj kovru vin per honto; ankaux al vi venos la kaliko el la dekstra mano de la Eternulo, kaj neniigo de via gloro.
2:17 CXar via perforteco sur Lebanon falos sur vin, kaj atakate de bestoj vi estos terurata pro la sango de homoj, pro la premado de la lando, de la urbo,  kaj de cxiuj gxiaj logxantoj.
2:18 Kion helpos la skulptajxo, kiun skulptis la artisto, la fanditajxo kaj malvera instruanto, kvankam la majstro fidis sian propran faritajxon, farante mutajn idolojn?
2:19 Ve al tiu, kiu diras al ligno:Levigxu, kaj al muta sxtono:Vekigxu! CXu gxi povas instrui? gxi estas ja tegita per oro kaj argxento, sed havas en si nenian spiriton.
2:20 Sed la Eternulo estas en Sia sankta templo; la tuta tero silentu antaux Li!
3:1 Pregxo de la profeto HXabakuk laux maniero de psalmoj.
3:2 Ho Eternulo, mi auxdis la sciigon pri Vi, kaj mi ektimis.   Ho Eternulo, vivigu Vian faritajxon en la mezo de la jaroj,   Montru en la mezo de la jaroj,   Ke ecx en kolero Vi memoras pri kompato.
3:3 Dio venas de Teman,   La Sanktulo de la monto Paran. Sela.   Lia majesto kovras la cxielon,   Kaj Lia gloro plenigas la teron.
3:4 Lia brilo estas kiel hela lumo,   Radioj iras el Lia mano,   Kaj tie estas kasxita Lia potenco.
3:5 Antaux Li iras pesto,   Kaj fajro sekvas Liajn piedojn.
3:6 Li starigxis, kaj ekmezuris la teron;   Li ekrigardis, kaj tremigis la naciojn;   Dissaltis eternaj montoj,   Klinigxis eternaj montetoj,   Kiam Li ekpasxis kiel en la tempo antikva.
3:7 En mizera stato mi vidis la tendojn de Kusxan;   Skuigxis la tapisxoj de la lando Midjan.
3:8 CXu kontraux riveroj koleris la Eternulo?   CXu kontraux la riveroj Vi ekflamigxis,   Aux cxu kontraux la maro estis Via indigno,   Ke Vi ekrajdis sur Viaj cxevaloj,   Ekveturis sur Viaj venkaj cxaroj?
3:9 Vi eltiris Vian pafarkon,   Konforme al jxura promeso, kiun Vi donis al la triboj. Sela.   Per riveroj Vi dividis la teron.
3:10 Ektremis la montoj, kiam ili Vin vidis;   La fluo de la akvo pasis,   La abismo ekbruis,   La altajxo levis siajn manojn.
3:11 La suno kaj la luno haltis sur sia loko;   Kun brilo iras Viaj sagoj,   Kun fulmo Viaj lancoj.
3:12 Kun kolero Vi pasxas sur la tero,   Kun indigno Vi piedpremas naciojn.
3:13 Vi elpasxis, por helpi al Via popolo,   Por helpi al Via sanktoleito.   Vi frakasas la supron de la domo de malpiulo,   Nudigas la fundamenton gxis la kolo. Sela.
3:14 Vi trapikis per liaj lancoj la kapojn de liaj tacxmentestroj,   Kiam ili sin jxetis ventege, por dispeli min kun gxojo,   Kvazaux englutante mizerulon kasxe.
3:15 Vi pasxis kun Viaj cxevaloj tra la maro,   Tra la sxlimo de granda akvo.
3:16 Mi auxdis, kaj mia interno ekskuigxis;   Pro la bruo ektremis miaj lipoj,   Putro venis en miajn ostojn, kaj la loko sub mi eksxanceligxis;   Dume mi devas esti trankvila en la tago de malfelicxo,   Kiam sur mian popolon iras gxia atakanto.
3:17 Kiam la figarbo ne floros,   La vinberbrancxoj ne donos fruktojn,   La olivarbo rifuzos sian laboron,   La plugokampoj ne donos mangxajxon,   La sxafoj estos forkaptitaj el la sxafejo,   Kaj en la staloj ne trovigxos bovoj:
3:18 Ecx tiam mi gxojos pri la Eternulo,   Mi estos gaja pri la Dio de mia savo.
3:19 La Eternulo, la Sinjoro, estas mia forto;   Li faras miajn piedojn kiel cxe cervo,   Kaj venigas min sur miajn altajxojn.   Al Li, la Venkanto, iru miaj kantoj.


Next: Zephaniah

1:1 Vorto de la Eternulo, kiu aperis al Cefanja, filo de Kusxi, filo de Gedalja, filo de Amarja, filo de HXizkija, en la tempo de Josxija, filo de Amon, regxo de Judujo.
1:2 Mi forprenos cxion de sur la tero, diras la Eternulo.
1:3 Mi forprenos la homojn kaj la brutojn, Mi forprenos la birdojn de la cxielo kaj la fisxojn de la maro, la delogilojn kune kun la malpiuloj; Mi ekstermos la homojn de sur la tero, diras la Eternulo.
1:4 Mi etendos Mian manon sur Judujon kaj sur cxiujn logxantojn de Jerusalem;  Mi ekstermos de cxi tiu loko la restajxon de Baal, la nomon de la idolpastroj kaj ankaux de la pastroj;
1:5 tiujn, kiuj sur la tegmentoj adorklinigxas antaux la armeo de la cxielo,  kaj tiujn, kiuj, adorklinigxante, jxuras per la Eternulo kaj jxuras ankaux per Malkam;
1:6 kaj tiujn, kiuj defalis de la Eternulo, kiuj ne sercxis la Eternulon kaj ne turnis sin al Li.
1:7 Silentu antaux la Sinjoro, la Eternulo, cxar proksima estas la tago de la Eternulo; cxar la Eternulo pretigis bucxoferon kaj destinis la invitotojn.
1:8 En la tago de la bucxofero de la Eternulo Mi punos la altrangulojn kaj la regxidojn, kaj cxiujn, kiuj vestas sin per vestoj de aligentuloj;
1:9 Mi punos en tiu tago cxiujn, kiuj transsaltas la sojlon kaj plenigas la domon de sia sinjoro per perforteco kaj trompoj.
1:10 En tiu tago, diras la Eternulo, estos lauxta kriado cxe la Pordego de Fisxoj, gxemegado cxe la dua kvartalo de la urbo, kaj granda plorkriado sur la montetoj.
1:11 GXemegu, logxantoj de la malalta parto de la urbo; cxar malaperos la tuta popolo de la butikistoj, kaj ekstermitaj estos cxiuj sxargxitaj per argxento.
1:12 En tiu tempo Mi traesploros Jerusalemon kun lumiloj, kaj Mi punos tiujn,  kiuj ripozas sur sia fecxo, kaj diras en sia koro:La Eternulo ne faras bonon,  nek malbonon.
1:13 Ilia havajxo farigxos rabajxo, kaj iliaj domoj farigxos ruinoj; ili konstruos domojn, sed ne logxos en ili, ili plantos vinbergxardenojn, sed ne trinkos ilian vinon.
1:14 Proksima estas la granda tago de la Eternulo, gxi estas proksima kaj venos tre baldaux; oni auxdas jam la tagon de la Eternulo; maldolcxe tiam plorkrios ecx kuragxulo.
1:15 Tago de kolero estos tiu tago, tago de malgxojo kaj de angoro, tago de teruro kaj de dezertigo, tago de mallumo kaj de senlumeco, tago de nuboj kaj de nebulego,
1:16 tago de korno kaj de trumpetado kontraux la fortikigitaj urboj kaj kontraux la altaj turoj.
1:17 Mi premos la homojn, kaj ili irados kiel blinduloj pro tio, ke ili pekis antaux la Eternulo; ilia sango estos dissxprucigita kiel polvo, kaj ilia karno kiel sterko.
1:18 Nek ilia argxento nek ilia oro povos ilin savi en la tago de la kolero de la Eternulo, sed per la fajro de Lia indigno estos forbruligita la tuta lando; cxar rapidan ekstermon Li faros al cxiuj logxantoj de la lando.
2:1 Kolektigxu kaj konsciigxu, ho nacio ne aminda,
2:2 antaux ol eliris la dekreto (la tago forflugas kiel grenventumajxo),  antaux ol trafis vin la flama kolero de la Eternulo, antaux ol venis por vi la tago de indigno de la Eternulo.
2:3 Sercxu la Eternulon, cxiuj humiluloj sur la tero, kiuj plenumas Liajn legxojn; sercxu veron, sercxu humilecon, por ke vi povu esti kasxitaj en la tago de kolero de la Eternulo.
2:4 CXar Gaza estos forlasita, Asxkelon estos dezertigita, Asxdod estos elpelita meze de la tago, kaj Ekron estos elradikigita.
2:5 Ve al tiuj, kiuj logxas en la distrikto de la maro, al la nacio de Keretidoj! la vorto de la Eternulo estas kontraux vi, ho Kanaan, lando Filisxta:Mi vin pereigos tiel, ke restos neniu logxanto.
2:6 La apudmara regiono estos nur loko por logxejoj de pasxtistoj kaj por sxafejoj.
2:7 Kaj la regiono farigxos apartenajxo de la restajxo de la domo de Jehuda;  tie ili pasxtos, en la domoj de Asxkelon ili ripozos vespere, post kiam la Eternulo, ilia Dio, rememoros ilin kaj revenigos ilin el la kaptiteco.
2:8 Mi auxdis la insultadon de Moab kaj la malhonoradon de la Amonidoj, kiel ili insultadis Mian popolon kaj fanfaronadis cxe gxiaj limoj.
2:9 Tial, kiel Mi vivas, diras la Eternulo Cebaot, Dio de Izrael, Moab farigxos kiel Sodom, kaj la Amonidoj kiel Gomora, urtikejo, salfosejo,  dezerto por cxiam; la restajxo de Mia popolo prenos ilin kiel kaptajxon, kaj la restintoj el Mia popolo heredos ilin.
2:10 Tio farigxos al ili pro ilia malhumileco, pro tio, ke ili insultadis la popolon de la Eternulo Cebaot kaj tenis sin alte antaux gxi.
2:11 La Eternulo estos terura por ili; cxar Li ekstermos cxiujn diojn de la tero; kaj antaux Li adorklinigxos, cxiu sur sia loko, cxiuj insuloj de la nacioj.
2:12 Ankaux vi, ho Etiopoj, estos mortigitaj de Mia glavo.
2:13 Li etendos Sian manon norden kaj pereigos Asirion, kaj faros Nineven ruinoj, senakva loko, kiel dezerto.
2:14 Kaj ripozados en gxi amasoj da cxiuspecaj bestoj; ecx pelikanoj kaj botauxroj noktos en gxiaj kapiteloj, kaj ilia vocxo estos auxdata tra la fenestroj; la sojloj estos ruinigitaj, cxar la cedraj tabuloj estos forsxiritaj.
2:15 Tia estos la gaja urbo, kiu estis ekster dangxero, kaj kiu parolis en sia koro:Mi estas sola, kaj ne ekzistas alia krom mi. Kiel gxi estas ruinigita, farigxis ripozejo por bestoj! CXiu preteriranto fajfos pri gxi kaj svingos la manon.
3:1 Ve al la abomeninda kaj malpurigita urbo-premanto!
3:2 GXi ne auxskultas vocxon, ne akceptas admonon; la Eternulon gxi ne fidas,  al sia Dio gxi sin ne turnas.
3:3 GXiaj eminentuloj meze de gxi estas kiel blekegantaj leonoj; gxiaj jugxistoj estas kiel lupoj vespere; ili nenion restigas gxis mateno.
3:4 GXiaj profetoj estas facilanimaj kaj perfidaj; gxiaj pastroj malsanktigas la sanktejon, kripligas la instruon.
3:5 La Eternulo estas justulo meze de gxi, Li ne faras maljustajxon;  cxiumatene Li montras Siajn legxojn, ne cxesas; sed la malpiulo ne konas honton.
3:6 Mi ekstermis naciojn; ruinigitaj estas iliaj turoj; Mi dezertigis iliajn stratojn tiel, ke neniu trairas ilin; iliaj urboj estas ruinigitaj tiel, ke tie trovigxas jam neniu homo, neniu logxanto.
3:7 Mi diris al gxi:Timu Min, akceptu admonon! Kaj ne estus ekstermita gxia logxejo, kiom ajn Mi punus gxin; sed ili rapidis malbonigi cxiujn siajn agojn.
3:8 Tial atendu Min, diras la Eternulo, gxis Mi Miatempe levigxos; cxar Mi decidis kolekti la naciojn, kunvenigi la regnojn, por elversxi sur ilin Mian koleron, la tutan flamon de Mia indigno; cxar de la fajro de Mia severeco forbrulos la tuta tero.
3:9 Tiam Mi redonos al la popoloj lingvon puran, por ke cxiuj vokadu la nomon de la Eternulo kaj servadu al Li unuanime.
3:10 El trans la riveroj de Etiopujo Miaj adorantoj, Mia disjxetita popolo,  alportos al Mi donacojn.
3:11 En tiu tempo vi ne plu hontos pri cxiuj viaj agoj, per kiuj vi krimis kontraux Mi; cxar tiam Mi forigos el inter vi viajn fierajn fanfaronulojn,  kaj vi ne plu tenos vin malhumile sur Mia sankta monto.
3:12 Mi restigos en via mezo popolon humilan kaj malricxan, kaj ili fidados la nomon de la Eternulo.
3:13 La restintoj el Izrael ne faros maljustajxon, ne parolos mensogon, kaj en ilia busxo ne trovigxos lango trompa, sed ili pasxtigxados kaj ripozados,  kaj neniu ilin timigos.
3:14 GXojkriu, ho filino de Cion; triumfu, ho Izrael; gxoju kaj estu gaja el la tuta koro, ho filino de Jerusalem.
3:15 La Eternulo forigis la verdikton pri vi, forpelis vian malamikon; la Regxo de Izrael, la Eternulo, estas meze de vi, kaj vi ne plu vidos malfelicxon.
3:16 En tiu tempo oni diros al Jerusalem:Ne timu! kaj al Cion:Viaj manoj ne senfortigxu.
3:17 La Eternulo, via Dio, estas meze de vi, forta Savanto; Li gxojos pri vi gaje, Li pardonos al vi pro Sia amo, Li gxoje triumfos pri vi.
3:18 La sentauxgulojn el via mezo Mi forprenos, por ke vi ne plu havu malhonoron pro ili.
3:19 Jen Mi faros finon en tiu tempo al cxiuj viaj premantoj, Mi helpos la lamulojn, Mi kolektos la dispelitojn, kaj Mi faros ilin gloraj kaj honorataj en cxiuj landoj, kie oni malestimis ilin.
3:20 En tiu tempo Mi venigos vin, kaj en tiu tempo Mi kolektos vin; cxar Mi faros vin gloraj kaj honorataj inter cxiuj popoloj de la lando, kiam Mi revenigos viajn kaptitojn antaux viaj okuloj, diras la Eternulo.


Next: Haggai

1:1 En la dua jaro de la regxo Dario, en la sesa monato, en la unua tago de la monato, aperis vorto de la Eternulo per la profeto HXagaj al Zerubabel,  filo de SXealtiel, regionestro de Judujo, kaj al la cxefpastro Josuo, filo de Jehocadak, dirante:
1:2 Tiele diras la Eternulo Cebaot:Tiu popolo diras, ke ankoraux ne venis la tempo, por konstrui la domon de la Eternulo.
1:3 Sed aperis vorto de la Eternulo per la profeto HXagaj, dirante:
1:4 CXu por vi mem estas nun la gxusta tempo, por sidi en viaj tabulitaj domoj, dum tiu domo estas ruinoj?
1:5 Nun tiele diras la Eternulo Cebaot:Pripensu bone vian staton:
1:6 vi semas multe, sed enportas malmulte; vi mangxas, sed ne gxissate; vi trinkas, sed ne gxisebrie; vi vestas vin, sed ne estas al vi varme; kiu laborenspezas monon, tiu laborenspezas por truhava saketo.
1:7 Tiele diras la Eternulo Cebaot:Pripensu bone vian staton.
1:8 Iru sur la monton, prenu lignon, kaj konstruu la domon; Mi akceptos gxin favore, kaj Mi montros Mian gloron, diras la Eternulo.
1:9 Vi atendis multon, sed montrigxis, ke estas malmulte; kaj kion vi alportis hejmen, tion Mi disblovis. Pro kio tiel estas? diras la Eternulo Cebaot; pro tio, ke Mia domo estas dezerta, dum vi kuras cxiu al sia domo.
1:10 Pro tio la cxielo ne donas al vi roson kaj la tero ne donas siajn produktajxojn.
1:11 Kaj Mi alvokis sekecon sur la teron, sur la montojn, sur la grenon, sur la moston, sur la oleon, kaj sur cxion, kion produktas la tero, ankaux sur la homon, sur la bruton, kaj sur cxiun laboron de la manoj.
1:12 Zerubabel, file de SXealtiel, kaj la cxefpastro Josuo, filo de Jehocadak, kaj la tuta cetera popolo auxskultis la vocxon de la Eternulo,  ilia Dio, kaj la vortojn de la profeto HXagaj, kun kiuj lin sendis la Eternulo, ilia Dio; kaj la popolo ektimis la Eternulon.
1:13 Kaj HXagaj, la sendito de la Eternulo, diris al la popolo en la nomo de la Eternulo jene:Mi estas kun vi, diras la Eternulo.
1:14 Kaj la Eternulo vigligis la spiriton de Zerubabel, filo de SXealtiel,  regionestro de Judujo, kaj la spiriton de la cxefpastro Josuo, filo de Jehocadak, kaj la spiriton de la tuta cetera popolo; kaj ili venis kaj komencis labori en la domo de la Eternulo Cebaot, ilia Dio,
1:15 en la dudek-kvara tago de la sesa monato, en la dua jaro de la regxo Dario.
2:1 En la sepa monato, en la dudek-unua tago de la monato, aperis vorto de la Eternulo per la profeto HXagaj, dirante:
2:2 Diru al Zerubabel, filo de SXealtiel, regionestro de Judujo, kaj al la cxefpastro Josuo, filo de Jehocadak, kaj al la cetera popolo jene:
2:3 Kiu restis inter vi, kiu vidis cxi tiun domon en gxia antauxa belegeco?  kaj kion vi vidas en gxi nun? cxu gxi ne aperas antaux viaj okuloj kiel nenio?
2:4 Sed estu kuragxa, ho Zerubabel, diras la Eternulo; estu kuragxa, ho cxefpastro Josuo, filo de Jehocadak; estu kuragxa, ho tuta popolo de la lando, diras la Eternulo; kaj laboru, cxar Mi estas kun vi, diras la Eternulo Cebaot.
2:5 Konforme al la interligo, kiun Mi faris kun vi, kiam vi eliris el Egiptujo, Mia spirito estas inter vi; ne timu.
2:6 CXar tiele diras la Eternulo Cebaot:Pasos malmulte da temo, kaj Mi ekmovos la cxielon kaj la teron, la maron kaj la sekteron;
2:7 Mi skuos cxiujn popolojn; kaj venos io cxarma por cxiuj nacioj, kaj Mi plenigos cxi tiun domon per gloro, diras la Eternulo Cebaot.
2:8 Al Mi apartenas la argxento kaj al Mi apartenas la oro, diras la Eternulo Cebaot.
2:9 La gloro de cxi tiu lasta domo estos pli granda, ol de la antauxa, diras la Eternulo Cebaot; kaj sur cxi tiu loko Mi donos pacon, diras la Eternulo Cebaot.
2:10 En la dudek-kvara tago de la nauxa monato, en la dua jaro de Dario,  aperis vorto de la Eternulo per la profeto HXagaj, dirante:
2:11 Tiele diras la Eternulo Cebaot:Petu de la pastroj instruon, kaj diru:
2:12 Jen homo portis sanktigitan viandon en la basko de sia vesto, kaj per sia basko li ektusxis panon aux ion kuiritan aux vinon aux oleon aux ian mangxajxon-cxu gxi tiam farigxos sankta? La pastroj respondis kaj diris:Ne.
2:13 HXagaj plue diris:Kaj se cxion cxi tion ektusxos iu, kiu malpurigxis per mortinto-cxu gxi tiam malpurigxos? La pastroj respondis kaj diris:GXi malpurigxos.
2:14 Tiam HXagaj diris:Tia estas cxi tiu popolo, kaj tia estas cxi tiu gento antaux Mi, diras la Eternulo, kaj tiaj estas cxiuj faroj de iliaj manoj; kaj cxio, kion ili tie alportas, estas malpura.
2:15 Nun pripensu bone la tempon de cxi tiu tago malantauxen, antaux ol estis metita sxtono sur sxtonon en la templo de la Eternulo:
2:16 kiam iu venis al garbaro, kiu devis havi dudek mezurojn, gxi havis nur dek; kiam iu venis al la vinpremejo, por cxerpi kvindek mezurojn, trovigxis nur dudek;
2:17 Mi frapis vin per sekiga vento, per forvelkado kaj per hajlo cxiujn laborojn de viaj manoj, sed vi tamen ne turnis vin al Mi, diras la Eternulo.
2:18 Pripensu bone la tempon de cxi tiu tago malantauxen, de la dudek-kvara tago de la nauxa monato, de la tago, en kiu estas fondita la templo de la Eternulo; pripensu bone:
2:19 cxu trovigxas semoj en la grenejo? gxis nun la vinberbrancxo, la figarbo, la granatarbo, kaj la olivarbo ne donis fruktojn; sed de post cxi tiu tago Mi vin benos.
2:20 Kaj duafoje aperis vorto de la Eternulo al HXagaj en la dudek-kvara tago de la monato, dirante:
2:21 Diru al Zerubabel, regionestro de Judujo, jene:Mi ekmovos la cxielon kaj la teron;
2:22 Mi renversos tronojn de regnoj, Mi ekstermos la forton de regnoj de la nacioj, Mi renversos cxarojn kun iliaj veturantoj; falos la cxevaloj, kaj iliaj rajdantoj falos unu de glavo de alia.
2:23 En tiu tempo, diras la Eternulo Cebaot, Mi prenos vin, ho Zerubabel, Mia servanto, filo de SXealtiel, diras la Eternulo, kaj Mi konservos vin kiel sigelringon; cxar vin Mi elektis, diras la Eternulo Cebaot.


Next: Zechariah

1:1 En la oka monato, en la dua jaro de Dario, aperis vorto de la Eternulo al la profeto Zehxarja, filo de Berehxja, filo de Ido, dirante:
1:2 Forte koleris la Eternulo kontraux viaj patroj.
1:3 Diru do al ili:Tiele diras la Eternulo Cebaot:Revenu al Mi, diras la Eternulo Cebaot, kaj tiam Mi returnos Min al vi, diras la Eternulo Cebaot.
1:4 Ne estu kiel viaj patroj, al kiuj vokadis la antauxaj profetoj,  dirante:Tiele diras la Eternulo Cebaot:Deturnu vin de viaj malbonaj vojoj kaj de viaj malbonaj agoj-sed ili ne auxskultis kaj ne atentis Min, diras la Eternulo.
1:5 Kie estas viaj patroj? kaj ecx la profetoj, cxu ili povas vivi eterne?
1:6 Sed Miaj vortoj kaj decidoj, pri kiuj Mi diris al Miaj servantoj, la profetoj, cxu ili ne trafis viajn patrojn? Kaj ili pentis, kaj diris:Kiel la Eternulo Cebaot decidis agi kun ni pro niaj vojoj kaj pro niaj agoj, tiel Li agis kun ni.
1:7 En la dudek-kvara tago de la dek-unua monato, tio estas de la monato SXebat, en la dua jaro de Dario, aperis vorto de la Eternulo al la profeto Zehxarja, filo de Berehxja, filo de Ido, dirante:
1:8 Mi vidis en la nokto:jen viro sidas sur rugxa cxevalo, kaj li trovigxas inter mirtoj en ombrita loko, kaj post li trovigxas cxevaloj rugxaj, brunaj,  kaj blankaj.
1:9 Mi demandis:Kiuj ili estas, mia sinjoro? Kaj la angxelo, kiu parolis kun mi, diris al mi:Mi montros al vi, kiuj ili estas.
1:10 Kaj la viro, kiu trovigxis inter la mirtoj, ekparolis kaj diris:Ili estas tiuj, kiujn la Eternulo sendis, por trairi la teron.
1:11 Kaj ili mem ekparolis al la angxelo de la Eternulo, kiu trovigxis inter la mirtoj, kaj diris:Ni trairis la teron, kaj ni trovis, ke la tuta tero estas trankvila kaj paca.
1:12 Tiam ekparolis la angxelo de la Eternulo kaj diris:Ho Eternulo Cebaot,  kiel longe Vi ne kompatos Jerusalemon kaj la urbojn de Judujo, kiujn Vi koleras jam dum sepdek jaroj?
1:13 Kaj la Eternulo respondis al la angxelo, kiu parolis kun mi, vortojn bonajn, vortojn konsolajn.
1:14 Tiam diris al mi la angxelo, kiu parolis kun mi:Proklamu kaj diru:Tiele diras la Eternulo Cebaot:Mi ekfervoris pri Jerusalem kaj pri Cion per granda fervoro;
1:15 kaj per granda indigno Mi indignas kontraux la nacioj memfidaj; cxar kiam Mi koleris malmulte, ili akcelis la malfelicxon.
1:16 Tial tiele diras la Eternulo:Mi returnas Min al Jerusalem kun kompato;  Mia domo estos konstruita en gxi, diras la Eternulo Cebaot, kaj sxnuro de cxarpentistoj estos tirata en Jerusalem.
1:17 Ankoraux proklamu jenon:Tiele diras la Eternulo Cebaot:Denove plenigxos Miaj urboj per bonajxo, denove la Eternulo konsolos Cionon, kaj denove Li elektos Jerusalemon.
1:18 Mi levis miajn okulojn kaj ekvidis:jen estas kvar kornoj.
1:19 Kaj mi diris al la angxelo, kiu parolis kun mi:Kion tio signifas? Kaj li respondis al mi:Tio estas la kornoj, kiuj disjxetis Jehudan, Izraelon, kaj Jerusalemon.
1:20 Kaj la Eternulo montris al mi kvar majstrojn.
1:21 Mi diris:Kion ili intencas fari? Li respondis jene:Tiuj kornoj disjxetis Jehudan tiel, ke neniu povis levi sian kapon; tial nun venas cxi tiuj, por fortimigi tiujn, por dehaki la kornojn de la nacioj, kiuj levis sian kornon kontraux la logxantojn de Judujo, por disjxeti ilin.
2:1 Mi denove levis miajn okulojn, kaj mi ekvidis:jen staras viro, kiu tenas en sia mano mezursxnuron.
2:2 Mi demandis:Kien vi iras? Kaj li respondis al mi:Mezuri Jerusalemon, por vidi, kiel largxa kaj kiel longa gxi estas.
2:3 Kaj jen la angxelo, kiu parolis kun mi, eliris, kaj alia angxelo iris renkonte al li,
2:4 kaj diris al li:Kuru, kaj diru al cxi tiu junulo:Sen murego estos Jerusalem, pro la multeco de la homoj kaj brutoj en gxi.
2:5 Sed Mi estos por gxi fajra murego cxirkauxe, diras la Eternulo, kaj Mi estos glora meze de gxi.
2:6 He, he! kuru el la lando norda, diras la Eternulo; cxar kiel la kvar ventojn de la cxielo Mi dispelis vin, diras la Eternulo.
2:7 He, Cion, kiu logxas cxe la filino de Babel, savigxu!
2:8 CXar tiele diras la Eternulo Cebaot:Post la glorigxo Li sendos min al la nacioj, kiuj prirabis vin; cxar kiu tusxas vin, tiu tusxas la pupilon de Lia okulo.
2:9 Kaj jen mi levos mian manon sur ilin, kaj ili farigxos rabajxo por tiuj,  kiujn ili sklavigis; kaj tiam vi ekscios, ke la Eternulo Cebaot min sendis.
2:10 GXoju kaj estu gaja, ho filino de Cion; cxar jen Mi iras, por eklogxi meze de vi, diras la Eternulo.
2:11 Kaj multaj popoloj aligxos al la Eternulo en tiu tempo, kaj farigxos Mia popolo, kaj Mi eklogxos meze de vi; kaj vi ekscios, ke la Eternulo Cebaot sendis min al vi.
2:12 Kaj la Eternulo posedos Judujon kiel Sian heredan parton sur la sankta tero, kaj Li denove favoros Jerusalemon.
2:13 CXiu karno silentu antaux la Eternulo, cxar Li levigxis el Sia sankta logxejo.
3:1 Li montris al mi la cxefpastron Josuo, kiu staris antaux la angxelo de la Eternulo, kaj Satanon, kiu staris dekstre de li, por kontrauxagi al li.
3:2 Kaj la Eternulo diris al Satano:La Eternulo faras al vi severan riprocxon, ho Satano, severe riprocxas vin la Eternulo, kiu favoras Jerusalemon; gxi estas ja brulsxtipo, savita el la fajro.
3:3 Josuo estis vestita per malpuraj vestoj, kaj staris antaux la angxelo.
3:4 CXi tiu ekparolis kaj diris al tiuj, kiuj staris antaux li:Deprenu de li la malpurajn vestojn. Kaj al li mem li diris:Vidu, mi deprenis de vi vian pekon, kaj mi metos sur vin festajn vestojn.
3:5 Kaj li diris, ke oni metu puran kapornamon sur lian kapon; kaj oni metis la puran kapornamon sur lian kapon kaj vestis lin per novaj vestoj, en la cxeesto de la angxelo de la Eternulo.
3:6 Kaj la angxelo de la Eternulo atestis al Josuo, dirante:
3:7 Tiele diras la Eternulo Cebaot:Se vi irados laux Miaj vojoj kaj plenumados la servadon al Mi, tiam vi regados en Mia domo kaj administrados en Miaj kortoj, kaj Mi donos al vi akompanantojn el tiuj, kiuj staras cxi tie.
3:8 Auxskultu, ho cxefpastro Josuo, vi kaj viaj amikoj, kiuj sidas apud vi,  cxar ili komprenas misterajn signojn:jen Mi venigos Mian servanton-markoton.
3:9 CXar vidu la sxtonon, kiun Mi metis antaux Josuon:sur cxi tiu sola sxtono estas sep okuloj; jen Mi gravuros sur gxi signojn, diras la Eternulo Cebaot,  kaj Mi forigos la pekon de cxi tiu lando en unu tago.
3:10 En tiu tempo, diras la Eternulo Cebaot, vi vokos unu alian sub vinberbrancxon kaj sub figarbon.
4:1 Kaj revenis la angxelo, kiu antauxe parolis kun mi; kaj li vekis min,  kiel oni vekas iun el lia dormo.
4:2 Kaj li diris al mi:Kion vi vidas? Mi respondis:Mi vidas kandelabron tute el oro, kaj kaliketon gxi havas sur sia supro, kaj sep lucernoj estas sur gxi, kaj po sep tubetoj trovigxas sur la lucernoj supre de gxi.
4:3 Kaj du olivarboj trovigxas super gxi:unu dekstre de la kaliketo kaj la dua maldekstre de gxi.
4:4 Kaj mi ekparolis kaj diris al la angxelo, kiu parolis kun mi:Kio tio estas, ho mia sinjoro?
4:5 La angxelo, kiu parolis kun mi, respondis kaj diris:CXu vi ne scias, kio tio estas? Mi diris:Ne, mia sinjoro.
4:6 Tiam li responde diris al mi jene:Tio estas la vorto de la Eternulo al Zerubabel, kaj signifas:Ne per militistaro kaj ne per forto, sed nur per Mia spirito, diras la Eternulo Cebaot.
4:7 Kiu vi estas, ho granda monto? antaux Zerubabel vi farigxos ebenajxo; kaj li metos la unuan sxtonon sub komuna vokado:Felicxo, felicxo al gxi!
4:8 Kaj aperis al mi vorto de la Eternulo, dirante:
4:9 La manoj de Zerubabel fondis cxi tiun domon, kaj liaj manoj ankaux finos gxin; kaj vi ekscios, ke la Eternulo Cebaot sendis min al vi.
4:10 CXar kiu povas malsxati cxi tiun tagon kiel malgrandan, kiam gxoje rigardas la vertikalsxnuron en la mano de Zerubabel tiuj sep okuloj de la Eternulo, kiuj trapenetras per sia rigardo la tutan teron?
4:11 Tiam mi denove parolis kaj diris al li:Kion signifas tiuj du olivarboj dekstre kaj maldekstre de la kandelabro?
4:12 Kaj mi parolis ankoraux kaj diris al li:Kion signifas la du brancxoj de olivarboj, kiuj trovigxas apud la du oraj tubetoj, tra kiuj fluas oro?
4:13 Li respondis al mi kaj diris:CXu vi ne scias, kio tio estas? Mi diris:Ne, mia sinjoro.
4:14 Tiam li diris:Tio estas du oleitoj, kiuj staras apud la Reganto de la tuta tero.
5:1 Mi levis denove miajn okulojn, kaj mi ekvidis disvolvitan skribrulajxon.
5:2 Kaj li diris al mi:Kion vi vidas? Mi respondis:Mi vidas disvolvitan skribrulajxon, kiu havas la longon de dudek ulnoj kaj la largxon de dek ulnoj.
5:3 Tiam li diris al mi:Tio estas la malbeno, kiu eliras sur la suprajxon de la tuta lando; cxar cxiu, kiu sxtelas, estos ekstermita, kiel estas dirite en gxi, kaj cxiu, kiu jxuras mensoge, estos ekstermita, kiel estas dirite en gxi.
5:4 Mi elirigas gxin, diras la Eternulo Cebaot, kaj gxi eniros en la domon de sxtelisto, kaj en la domon de tiu, kiu malvere jxuras per Mia nomo; kaj gxi restos en lia domo kaj ekstermos gxin kune kun gxia ligno kaj kun gxiaj sxtonoj.
5:5 La angxelo, kiu parolis kun mi, elpasxis, kaj diris al mi:Levu nun viajn okulojn, kaj rigardu, kio aperas.
5:6 Mi diris:Kio tio estas? Kaj li respondis:Eliras mezurvazo; kaj li diris plue:Tio estas ilia aspekto en la tuta lando.
5:7 Kaj jen levigxis kikaro da plumbo, kaj jen ia virino sidas interne de la mezurvazo.
5:8 Li diris:Tio estas la Malpieco; kaj li jxetis sxin sur la fundon de la mezurvazo, kaj sur la aperturon li jxetis la plumban mason.
5:9 Mi levis miajn okulojn, kaj vidis, ke aperas du virinoj, kaj vento estas en iliaj flugiloj, kaj iliaj flugiloj estis kiel la flugiloj de cikonio; ili levis la mezurvazon inter la teron kaj la cxielon.
5:10 Mi diris al la angxelo, kiu parolis kun mi:Kien ili forportas tiun mezurvazon?
5:11 Li respondis al mi:Por konstrui por gxi domon en la lando SXinar; kiam cxio estos preta, oni starigos gxin tie sur gxia bazo.
6:1 Mi levis denove miajn okulojn, kaj mi ekvidis:jen kvar cxaroj eliras el inter du montoj; kaj la montoj estas kupraj.
6:2 La unua cxaro havis cxevalojn rugxajn, la dua cxaro havis cxevalojn nigrajn,
6:3 la tria cxaro havis cxevalojn blankajn, kaj la kvara cxaro havis cxevalojn makulitajn kaj brunajn.
6:4 Mi ekparolis kaj diris al la angxelo, kiu parolis kun mi:Kio tio estas,  mia sinjoro?
6:5 La angxelo respondis kaj diris al mi:Tio estas la kvar spiritoj de la cxielo, kiuj eliras post sia starado antaux la Reganto de la tuta tero.
6:6 La cxaro kun la nigraj cxevaloj iris al la lando norda, la blankaj iris post ili, kaj la makulitaj iris al la lando suda.
6:7 La brunaj eliris, kaj deziris trairi la teron; kaj li diris:Iru, trairu la teron; kaj ili trairis la teron.
6:8 Kaj li kriis al mi, kaj diris al mi jene:Vidu, tiuj, kiuj eliris al la lando norda, kontentigis Mian spiriton en la lando norda.
6:9 Kaj aperis al mi vorto de la Eternulo, dirante:
6:10 Prenu de la forkondukitoj, de HXeldaj, de Tobija, kaj de Jedaja, kaj iru en la domon de Josxija, filo de Cefanja, iru en la sama tago, kiam ili venos el Babel;
6:11 prenu argxenton kaj oron, kaj faru kronojn kaj metu sur la kapon de la cxefpastro Josuo, filo de Jehocadak,
6:12 kaj diru al li jene:Tiele diras la Eternulo Cebaot:Jen estas viro, kies nomo estas Markoto; li kreskos el sia loko kaj konstruos la templon de la Eternulo.
6:13 Li konstruos la templon de la Eternulo, li ricevos gloron kaj sidos kaj regos sur sia trono; li estos ankaux pastro sur sia trono, kaj konsiligxo paca estos inter ambaux.
6:14 Kaj tiuj kronoj estos cxe HXelem, Tobija, Jedaja, kaj HXen, filo de Cefanja, kiel memorajxo en la templo de la Eternulo.
6:15 Kaj malproksime logxantoj venos kaj konstruos en la templo de la Eternulo, kaj vi ekscios, ke la Eternulo Cebaot sendis min al vi; kaj tio okazos, se vi obeados la vocxon de la Eternulo, via Dio.
7:1 En la kvara jaro de la regxo Dario aperis vorto de la Eternulo al Zehxarja, en la kvara tago de la nauxa monato, tio estas de Kislev;
7:2 kiam Bet-El sendis SXareceron kaj Regem-Melehxon kun iliaj akompanantoj,  por pregxi antaux la Eternulo,
7:3 kaj demandi la pastrojn, kiuj estis en la domo de la Eternulo Cebaot, kaj la profetojn, jene:CXu ni devas plori en la kvina monato, kaj fasti, kiel ni faradis jam dum multe da jaroj?
7:4 Tiam aperis al mi vorto de la Eternulo Cebaot, dirante:
7:5 Diru al la tuta popolo de la lando kaj al la pastroj jene:Kiam vi fastis kaj funebris en la kvina monato kaj en la sepa dum la sepdek jaroj-cxu por Mi vi fastis? cxu por Mi?
7:6 Kaj kiam vi mangxas kaj trinkas, cxu ne por vi mem vi mangxas kaj trinkas?
7:7 CXu la esenco ne estas tiuj vortoj, kiujn la Eternulo proklamis per la antauxaj profetoj, kiam Jerusalem estis prilogxata kaj bonstata, kaj la urboj cxirkaux gxi, la suda regiono kaj la malaltajxo, estis prilogxataj?
7:8 Kaj aperis vorto de la Eternulo al Zehxarja, dirante:
7:9 Tiele diras la Eternulo Cebaot:Faru jugxon justan, cxiu estu bona kaj kompatema al sia frato;
7:10 vidvinon, orfon, fremdulon, kaj malricxulon ne premu, kaj ne portu en via koro malbonajn intencojn kontraux via frato.
7:11 Sed ili ne volis atenti, ili deturnis de Mi sian flankon, kaj siajn orelojn ili sxtopis, por ne auxdi.
7:12 Sian koron ili faris kiel diamanta sxtono, por ne obei la instruon, kaj la vortojn, kiujn la Eternulo Cebaot sendis en Sia spirito per la antauxaj profetoj; pro tio aperis granda kolero de la Eternulo Cebaot.
7:13 Kaj cxar Li vokis, kaj ili ne auxskultis, tial ankaux Mi ne auxskultis,  kiam ili vokis, diras la Eternulo Cebaot.
7:14 Kaj Mi disblovis ilin inter cxiujn naciojn, kiujn ili ne konis, kaj la lando post ili dezertigxis tiel, ke neniu en gxi iris tien aux reen;  tiamaniere la cxarman landon ili faris dezerto.
8:1 Kaj aperis vorto de la Eternulo, dirante:
8:2 Tiele diras la Eternulo Cebaot:Mi ekfervoris pri Cion per granda fervoro,  kaj kun granda kolero Mi ekfervoris pri gxi.
8:3 Tiele diras la Eternulo:Mi revenos al Cion, Mi eklogxos meze de Jerusalem, kaj Jerusalem estos nomata urbo de la vero, kaj la monto de la Eternulo Cebaot, monto sankta.
8:4 Tiele diras la Eternulo Cebaot:Denove sidos maljunuloj kaj maljunulinoj sur la placoj de Jerusalem, cxiu kun bastono en la mano, pro profundeco de la agxo.
8:5 Kaj la stratoj de la urbo plenigxos de infanoj kaj infaninoj, ludantaj sur gxiaj stratoj.
8:6 Tiele diras la Eternulo Cebaot:Se en la okuloj de la restintoj de la popolo en cxi tiu tempo tio sxajnas ne ebla, cxu tio estas ne ebla ankaux en Miaj okuloj? diras la Eternulo Cebaot.
8:7 Tiele diras la Eternulo Cebaot:Jen Mi savos Mian popolon el la lando orienta kaj el la lando okcidenta;
8:8 Mi venigos ilin, kaj ili eklogxos interne de Jerusalem; kaj ili estos Mia popolo, kaj Mi estos ilia Dio, en vero kaj justo.
8:9 Tiele diras la Eternulo Cebaot:Fortigu viajn manojn, vi, kiuj auxdas en cxi tiuj tagoj cxi tiujn vortojn el la busxo de la profetoj, en la tago, kiam estas farata fondo por la konstruado de la domo de la Eternulo Cebaot, la templo.
8:10 CXar antaux cxi tiuj tagoj ne ekzistis rekompenco por la laboro de homo,  nek por la laboro de bruto; nek la eliranto nek la eniranto povis esti trankvila antaux la malamiko; kaj Mi permesis al cxiuj homoj ataki unu la alian.
8:11 Sed nun Mi estas por la restintoj de tiu popolo ne tia, kia Mi estis antauxe, diras la Eternulo Cebaot;
8:12 cxar estos semo de paco:la vinberbrancxo donos siajn fruktojn, la tero donos siajn produktajxojn, la cxielo donos sian roson, kaj cxion cxi tion Mi posedigos al la restintoj de cxi tiu popolo.
8:13 Kaj kiel vi, ho domo de Jehuda kaj domo de Izrael, estis malbeno inter la nacioj, tiel Mi savos vin, kaj vi farigxos beno; ne timu do, kaj viaj manoj fortigxu.
8:14 CXar tiele diras la Eternulo Cebaot:Tiel same, kiel Mi intencis plagi vin, kiam viaj patroj Min kolerigis, diras la Eternulo Cebaot, kaj Mi ne fordecidis tion,
8:15 tiel Mi returnis Min kaj intencas nun fari bonon al Jerusalem kaj al la domo de Jehuda:ne timu.
8:16 Jen estas la aferoj, kiujn vi devas fari:parolu veron unu al la alia,  veran kaj pacan jugxon faru en viaj pordegoj;
8:17 ne intencu en via koro malbonon unu kontraux la alia, kaj ne amu mensogan jxuron; cxar cxion cxi tion Mi malamas, diras la Eternulo.
8:18 Kaj aperis al mi vorto de la Eternulo Cebaot, dirante:
8:19 Tiele diras la Eternulo Cebaot:La fastotago de la kvara monato kaj la fastotago de la kvina kaj la fastotago de la sepa kaj la fastotago de la deka estos por la domo de Jehuda gxojo kaj gajeco kaj agrablaj festoj; tial amu la veron kaj la pacon.
8:20 Tiele diras la Eternulo Cebaot:Venados ankoraux popoloj kaj logxantoj de multaj urboj;
8:21 kaj la logxantoj de unu urbo venos al la logxantoj de alia urbo, kaj diros:Ni iru rapide, por pregxi antaux la Eternulo kaj por turni nin al la Eternulo Cebaot; mi ankaux iros.
8:22 Kaj venos multaj popoloj kaj potencaj nacioj, por sercxi la Eternulon Cebaot en Jerusalem kaj por pregxi antaux la Eternulo.
8:23 Tiele diras la Eternulo Cebaot:En tiu tempo forte kaptos dek homoj el cxialingvaj nacioj la baskon de Judo, kaj diros:Ni iros kun vi, cxar ni auxdis, ke Dio estas kun vi.
9:1 Profeta vorto de la Eternulo pri la lando HXadrahx kaj pri gxia ripozejo Damasko (cxar la Eternulo rigardas cxiujn homojn, kiel cxiujn tribojn de Izrael),
9:2 kaj pri HXamat, kiu havas sian limon apud gxi, pri Tiro kaj Cidon, kiuj pensas, ke ili estas tre sagxaj.
9:3 Tiro konstruis al si fortikajxon, kaj kolektis argxenton kiel polvon, kaj oron kiel stratan koton;
9:4 sed jen la Sinjoro faros gxin malricxa kaj jxetos en la maron gxian remparon, kaj gxi mem estos ekstermita de fajro.
9:5 Asxkelon tion vidos kaj ektimos, Gaza forte ektremos, ankaux Ekron, cxar gxia fido kovrigxos per honto; pereos la regxo de Gaza, kaj Asxkelon ne plu estos logxata.
9:6 En Asxdod logxos fremduloj, kaj Mi ekstermos la fierecon de Filisxtujo.
9:7 Mi forigos la sangon el gxia busxo kaj la abomenindan mangxajxon el gxiaj dentoj, kaj gxi mem farigxos apartenajxo de nia Dio, kaj gxi estos distrikto de Judujo, kaj Ekron farigxos kiel la Jebusidoj.
9:8 Mi gardos Mian domon kontraux la militistoj, por ke neniu trairu tien kaj reen, kaj ne plu venos al gxi premanto; cxar Mi rigardas gxin nun per Miaj okuloj.
9:9 GXoju forte, ho filino de Cion, triumfu, ho filino de Jerusalem:jen via regxo iras al vi; justa kaj helpema li estas, humila kaj rajdanta sur azeno,  sur ido de azenino.
9:10 CXar Mi ekstermos cxarojn cxe Efraim kaj cxevalojn en Jerusalem, kaj ekstermita estos milita pafarko; li proklamos pacon al la nacioj, kaj lia regado estos de maro gxis maro, de la Rivero gxis la finoj de la tero.
9:11 Kaj pro la sango de via interligo Mi eligos viajn malliberulojn el la senakva kavo.
9:12 Reiru al la fortikajxo, vi, ligitaj de espero! cxar hodiaux Mi sciigas,  ke Mi redonos al vi duoble.
9:13 Mi strecxos al Mi Judujon kiel pafarkon, Mi armos Efraimon, Mi levos viajn filojn, ho Cion, kontraux viajn filojn, ho Grekujo, kaj Mi faros vin kiel glavo de heroo.
9:14 La Eternulo aperos super ili, Lia sago elflugos kiel fulmo, la Sinjoro,  la Eternulo, ekblovos per trumpeto kaj pasxos en suda ventego.
9:15 La Eternulo Cebaot defendos ilin, kaj ili ekstermos, kaj ili piedpremos la sxtonojn de la sxtonjxetiloj; ili trinkos, kaj bruos kvazaux de vino; ili plenigxos kiel porofera kaliko, kiel la anguloj de la altaro.
9:16 Kaj savos ilin la Eternulo, ilia Dio, en tiu tempo, kiel la sxafojn de Sia popolo; cxar kiel sxtonoj de krono ili brilos sur Lia tero.
9:17 CXar kiel granda estas Lia boneco, kaj kiel granda estas Lia beleco!  Pano vigligos la junulojn, kaj mosto la junulinojn.
10:1 Petu de la Eternulo pluvon printempan; la Eternulo faros fulmojn, kaj donos abundan pluvon por cxiuj kreskajxoj sur la kampo.
10:2 La domaj dioj parolas sensencajxon, la antauxdiristoj havas malverajn viziojn, rakontas mensogajn songxojn, kaj konsolas per vantajxo; tial ili diskuras kiel sxafoj, suferas pro tio, ke ili ne havas pasxtiston.
10:3 Kontraux la pasxtistoj ekflamis Mia kolero, kaj la antauxirantajn virkaprojn Mi punos; sed la Eternulo Cebaot vizitos Sian sxafaron, la domon de Jehuda, kaj faros gxin kiel ornamita cxevalo en batalo.
10:4 El gxi eliros la angula sxtono, el gxi la cxefa stango, el gxi la batala pafarko, el gxi eliros cxiuj regantoj.
10:5 Ili estos kiel forteguloj, kiuj piedpremas en batalo kvazaux koton sur la strato; kaj ili batalos, cxar la Eternulo estos kun ili, kaj ili hontigos tiujn, kiuj sidas sur cxevaloj.
10:6 Mi fortigos la domon de Jehuda, Mi savos la domon de Jozef, kaj Mi enlogxigos ilin, cxar Mi kompatas ilin. Kaj ili estos en tia stato, kvazaux Mi neniam ilin forlasis; cxar Mi, la Eternulo, estas ilia Dio, kaj Mi auxskultos ilin.
10:7 Efraim estos kiel fortegulo; kaj ilia koro estos gaja, kiel de vino;  iliaj filoj vidos kaj gxojos; ilia koro triumfos per la Eternulo.
10:8 Mi fajfos al ili kaj kunvenigos ilin, cxar Mi elacxetis ilin; kaj ili multigxos, kiel ili multigxis antauxe.
10:9 Mi semos ilin inter la popoloj, kaj en malproksimaj landoj ili memoros Min, kaj ili vivos kun siaj infanoj kaj revenos.
10:10 Mi revenigos ilin el la lando Egipta, Mi kolektos ilin el Asirio, Mi revenigos ilin en la landon Gileadan kaj sur Lebanonon, kaj ne trovigxos suficxe da loko por ili.
10:11 Malfelicxo trairos la maron, batos la ondojn de la maro, kaj sekigxos cxiuj profundaj lokoj de Nilo; malaltigxos la fiereco de Asirio, kaj malaperos la sceptro de Egiptujo.
10:12 Mi faros ilin forteguloj per la Eternulo, kaj en Lia nomo ili irados,  diras la Eternulo.
11:1 Malfermu, ho Lebanon, viajn pordojn, ke la fajro ekstermu viajn cedrojn.
11:2 GXemegu, ho cipreso, cxar falis la cedro kaj la potenculoj estas ruinigitaj. GXemegu, ho kverkoj de Basxan, cxar falis la fortika arbaro.
11:3 Oni auxdas ploradon de pasxtistoj, cxar ilia belegajxo estas ruinigita;  oni auxdas kriadon de junaj leonoj, cxar forigita estas la beleco de Jordan.
11:4 Tiele diras la Eternulo, mia Dio:Pasxtu la bucxotajn sxafojn,
11:5 kiujn iliaj acxetintoj mortigas, ne farante pekon, kaj iliaj vendintoj diras:Dank� al la Eternulo, mi ricxigxis; kaj iliaj pasxtistoj ne bedauxras ilin.
11:6 Pro tio Mi ne plu indulgos la logxantojn de la tero, diras la Eternulo;  jen Mi transdonos la homojn cxiun en la manon de lia proksimulo kaj en la manon de lia regxo, kaj ili frapados la teron, kaj Mi ne savos el ilia mano.
11:7 Kaj mi pasxtis la sxafojn bucxotajn, la plej malfelicxajn el la sxafoj.  Kaj mi prenis al mi du bastonojn, la unu mi nomis Afableco kaj la duan Ligilo; kaj mi pasxtis la sxafojn.
11:8 Kaj mi forigis tri pasxtistojn en unu monato; kaj deturnis sin de ili mia animo, kiel ankaux ilia animo deturnis sin de mi.
11:9 Kaj mi diris:Mi vin ne pasxtos:la mortonta mortu, la pereonta pereu, kaj la ceteraj mangxu unu la karnon de la alia.
11:10 Kaj mi prenis mian bastonon Afableco kaj rompis gxin, por detrui la interligon, kiun mi faris kun cxiuj popoloj;
11:11 kaj gxi estis detruita en tiu tago. Kaj tiam la malfelicxaj sxafoj,  kiuj atentadis min, eksciis, ke tio estas vorto de la Eternulo.
11:12 Kaj mi diris al ili:Se placxas al vi, donu al mi mian laborpagon; se ne, tiam ne faru tion. Kaj ili pesis al mi kiel mian laborpagon tridek argxentajn monerojn.
11:13 Kaj la Eternulo diris al mi:JXetu tion en la trezorejon; bela prezo,  per kiu ili taksis Min! Kaj mi prenis la tridek argxentajn monerojn kaj jxetis ilin en la trezorejon de la domo de la Eternulo.
11:14 Kaj mi rompis mian duan bastonon Ligilo, por detrui la fratecon inter Jehuda kaj Izrael.
11:15 Kaj la Eternulo diris al mi:Prenu al vi ankoraux la ilaron de pasxtisto malsagxa;
11:16 cxar jen Mi starigos sur la tero pasxtiston, kiu ne sercxos la sxafojn perdigxintajn, ne zorgos pri la junaj, ne kuracos la malsanajn, ne nutros la sanajn, sed mangxos la viandon de la grasaj kaj disbatos iliajn hufojn.
11:17 Ve al la malsagxa pasxtisto, kiu forlasas la sxafojn! la glavo trafos lian brakon kaj lian dekstran okulon; lia brako velksekigxos, kaj lia dekstra okulo tute perdos sian vidadon.
12:1 Profeta vorto de la Eternulo pri Izrael.  Diro de la Eternulo, kiu etendis la cxielon, fondis la teron, kaj kreis la spiriton de la homo interne de li:
12:2 Jen Mi faros Jerusalemon freneziga kaliko por cxiuj popoloj cxirkauxe,  kaj ecx por Judujo, kiam Jerusalem estos siegxata.
12:3 En tiu tempo Mi faros Jerusalemon peza sxtono por cxiuj popoloj:cxiuj,  kiuj gxin levos, faros al si vundojn; kaj kolektigxos kontraux gxi cxiuj nacioj de la tero.
12:4 En tiu tempo, diras la Eternulo, Mi frapos cxiun cxevalon per rabio kaj gxian rajdanton per frenezeco; kaj sur la domon de Jehuda Mi malfermos Miajn okulojn; cxiujn cxevalojn de la popoloj Mi frapos per blindeco.
12:5 Kaj la estroj de Judujo diros en sia koro:Mia forto estas la logxantoj de Jerusalem, dank� al la Eternulo Cebaot, ilia Dio.
12:6 En tiu tempo Mi faros la estrojn de Judujo kiel pato kun fajro inter ligno kaj kiel brulanta torcxo inter garboj, kaj ili formangxos dekstre kaj maldekstre cxiujn popolojn cxirkauxe; kaj Jerusalem estos denove prilogxata sur sia loko, en Jerusalem.
12:7 Kaj antauxe la Eternulo savos la tendojn de Judujo, por ke la gloro de la domo de David kaj la gloro de la logxantoj de Jerusalem ne estu tro alta super Judujo.
12:8 En tiu tempo la Eternulo defendos la logxantojn de Jerusalem, kaj la plej malforta el ili estos en tiu tempo kiel David, kaj la domo de David estos kiel Dio, kiel angxelo de la Eternulo antaux ili.
12:9 En tiu tempo Mi decidos ekstermi cxiujn naciojn, kiuj atakas Jerusalemon.
12:10 Sed sur la domon de David kaj sur la logxantojn de Jerusalem Mi versxos spiriton de amo kaj de pregxoj; kaj ili rigardos tiun, kiun ili trapikis, kaj ili ploros pri li, kiel oni ploras pri solfilo, kaj ili malgxojos pri li,  kiel oni malgxojas pri unuenaskito.
12:11 En tiu tempo estos granda plorado en Jerusalem, kiel la plorado en Hadadrimon en la valo de Megidon.
12:12 Ploros la lando, cxiu familio aparte:la familio de la domo de David aparte, kaj iliaj edzinoj aparte; la familio de la domo de Natan aparte, kaj iliaj edzinoj aparte;
12:13 la familio de la domo de Levi aparte, kaj iliaj edzinoj aparte; la familio de la SXimeiidoj aparte, kaj iliaj edzinoj aparte;
12:14 cxiuj ceteraj familioj cxiu familio aparte, kaj iliaj edzinoj aparte.
13:1 En tiu tempo malfermigxos por la domo de David kaj por la logxantoj de Jerusalem fonto, por purigi sin de pekoj kaj de malpureco.
13:2 En tiu tempo, diras la Eternulo Cebaot, Mi ekstermos de la lando la nomojn de la idoloj, kaj ili ne plu estos rememorataj; ankaux la profetojn kaj la malpuran spiriton Mi forigos de la lando.
13:3 Se iu tiam diros profetajxon, tiam lia patro kaj lia patrino, kiuj naskis lin, diros al li:Vi ne devas vivi, cxar vi parolis malverajxon en la nomo de la Eternulo; kaj lia patro kaj lia patrino, kiuj naskis lin, trapikos lin, kiam li profetos.
13:4 En tiu tempo cxiu el la profetoj hontos pri sia vizio, kiam li volos profeti, kaj oni ne metos sur sin harkovritan mantelon por trompi;
13:5 sed cxiu diros:Mi ne estas profeto, mi estas terkultivisto, cxar al la tero mi alkutimigxis de mia infaneco.
13:6 Se oni diros al li:Kio estas cxi tiuj vundoj sur viaj manoj? tiam li respondos:Oni batis min en la domo de miaj amantoj.
13:7 Ho glavo, levigxu kontraux Mian pasxtiston kaj kontraux Mian plej proksiman amikon, diras la Eternulo Cebaot; frapu la pasxtiston, por ke diskuru la sxafoj; kaj Mi returnos Mian manon al la malgranduloj.
13:8 Kaj sur la tuta tero, diras la Eternulo, du partoj estos ekstermitaj kaj pereos, kaj la tria parto restos sur gxi.
13:9 Kaj tiun trian parton Mi trairigos tra fajro, kaj refandos, kiel oni fandas argxenton, kaj Mi elprovos ilin, kiel oni elprovas oron. Ili vokos Mian nomon, kaj Mi auxskultos ilin, kaj Mi diros:Tio estas Mia popolo; kaj ili diros:La Eternulo estas nia Dio.
14:1 Jen de la Eternulo venos tago, kiam oni dividos vian havajxon meze de vi.
14:2 Mi kolektos cxiujn naciojn milite kontraux Jerusalemon, kaj la urbo estos venkoprenita, la domoj estos detruitaj, la virinoj estos senhonorigitaj, duono de la urbo iros en kaptitecon, sed la cetera popolo ne estos ekstermita el la urbo.
14:3 Sed la Eternulo eliros kaj militos kontraux tiuj nacioj, kiel iam Li militis en tago de batalo.
14:4 Liaj piedoj en tiu tempo starigxos sur la Monto de Olivoj, kiu estas antaux Jerusalem oriente; kaj la Monto de Olivoj disfendigxos en la mezo en du partojn, de oriento gxis okcidento, tiel, ke farigxos tre granda valo, unu duono de la monto forsxovigxos norden kaj la dua duono suden.
14:5 Kaj vi kuros en la valo inter Miaj montoj, cxar la intermonta valo atingos gxis Acel; vi kuros, kiel vi kuris de la tertremo en la tempo de Uzija, regxo de Judujo; tiam venos la Eternulo, mia Dio, kune kun cxiuj sanktuloj.
14:6 En tiu tago ne estos lumo, sed estos malvarmo kaj densa nebulo.
14:7 Kaj tio estos tago sola, konata nur de la Eternulo, nek tago nek nokto;  nur vespere montrigxos lumo.
14:8 En tiu tago ekfluos viviga akvo el Jerusalem, duono de gxi al la maro orienta kaj duono al la maro okcidenta; gxi fluados en somero kaj en vintro.
14:9 Kaj la Eternulo estos Regxo super la tuta tero; en tiu tempo la Eternulo estos sola, kaj Lia nomo estos sola.
14:10 La tuta lando farigxos ebenajxo, de Geba gxis Rimon, sude de Jerusalem;  cxi tiu altigxos kaj staros sur sia loko, de la Pordego de Benjamen gxis la loko de la unua pordego, gxis la Pordego Angula, kaj de la turo de HXananel gxis la regxaj vinpremejoj.
14:11 Kaj oni logxos en gxi, kaj anatemo ne plu ekzistos; kaj Jerusalem estos ekster cxia dangxero.
14:12 Kaj tia estos la plago, per kiu la Eternulo frapos cxiujn popolojn,  kiuj batalis kontraux Jerusalem:ilia karno putros, kiam ili staros ankoraux sur siaj piedoj, iliaj okuloj putros en siaj kavoj, kaj ilia lango putros en ilia busxo.
14:13 En tiu tempo estos inter ili granda tumulto, venanta de la Eternulo,  kaj cxiu kaptos la manon de sia proksimulo, kaj levigxos lia mano kontraux lian proksimulon.
14:14 Ecx Judujo militos kontraux Jerusalem, kaj oni kolektos la havajxon de cxiuj nacioj cxirkauxe, tre multe da oro, argxento, kaj vestoj.
14:15 Tia sama plago estos sur la cxevaloj, muloj, kameloj, azenoj, kaj sur cxiuj brutoj, kiuj estos en tiuj tendaroj.
14:16 CXiuj restintoj el cxiuj nacioj, kiuj venis kontraux Jerusalemon,  venados cxiujare, por adorklinigxi antaux la Regxo, la Eternulo Cebaot, kaj por festi la feston de lauxboj.
14:17 Se iu el la gentoj de la tero ne iros en Jerusalemon, por adorklinigxi antaux la Regxo, la Eternulo Cebaot, tiam ili ne havos pluvon super si.
14:18 Se la gento Egipta, kiu ne havas pluvon, ne iros kaj ne venos, trafos ilin la plago, per kiu la Eternulo frapos tiujn naciojn, kiuj ne venos, por festi la feston de lauxboj.
14:19 Tio estos puno de Egiptujo, kaj puno de cxiuj nacioj, se ili ne iros,  por festi la feston de lauxboj.
14:20 En tiu tempo sur la tintiloj de la cxevaloj estos skribite:SANKTA AL LA ETERNULO; kaj la kaldronoj en la domo de la Eternulo estos kiel la kalikoj antaux la altaro.
14:21 Kaj cxiuj kaldronoj en Jerusalem kaj en Judujo estos sanktaj al la Eternulo Cebaot; kaj cxiuj oferontoj venos kaj prenos el ili kaj kuiros en ili; kaj ne plu estos komercisto en la domo de la Eternulo Cebaot en tiu tempo.


Next: Malachi

1:1 Profeta vorto de la Eternulo al Izrael per Malahxi.
1:2 Mi ekamis vin, diras la Eternulo. Vi demandas:En kio Vi nin ekamis? CXu Esav ne estas frato de Jakob? diras la Eternulo; tamen Mi ekamis Jakobon,
1:3 kaj Esavon mi malamis, kaj Mi dezertigis liajn montojn, kaj lian posedajxon Mi donis al la sxakaloj de la dezerto.
1:4 Se la Edomidoj diras:Ni estas ruinigitaj, sed ni revenos kaj rekonstruos la ruinojn-la Eternulo Cebaot diras tiele:Ili konstruos, kaj Mi detruos,  kaj oni nomos ilin lando de malpieco, kaj popolo, kontraux kiu la Eternulo koleras eterne.
1:5 Viaj okuloj tion vidos, kaj vi diros:Granda estas la Eternulo super la limoj de Izrael.
1:6 Filo respektas patron, kaj sklavo sian sinjoron; sed se Mi estas patro,  kie estas la respekto al Mi? kaj se Mi estas sinjoro, kie estas la timo antaux Mi? diras la Eternulo Cebaot al vi, ho pastroj, kiuj malhonoras Mian nomon. Kaj vi diras:Per kio ni malhonoras Vian nomon?
1:7 Vi alportas sur Mian altaron panon malpuran, kaj tamen vi diras:Per kio ni malpurigxis antaux Vi? Per tio, ke vi diras:La tablo de la Eternulo estas senvalora.
1:8 Kaj kiam vi alportas oferon blindan, cxu tio ne estas malbona? aux kiam vi alportas laman aux malsanan, cxu tio ne estas malbona? Provu alporti gxin al via regionestro-cxu vi tiam placxos al li, kaj cxu li akceptos vin favore? diras la Eternulo Cebaot.
1:9 Pregxu de nun al Dio, ke Li indulgu nin; se tio estas farita de viaj manoj, cxu Li povas favore akcepti vin? diras la Eternulo Cebaot.
1:10 Estus bone, se iu el vi sxlosus la pordon, por ke vi ne bruligu vane fajron sur Mia altaro. Vi ne estas agrablaj al Mi, diras la Eternulo Cebaot;  kaj donacon el via mano Mi ne akceptos favore.
1:11 CXar de la sunlevigxejo gxis la sunsubirejo Mia nomo estos granda inter la nacioj, kaj sur cxiu loko oni incensos kaj alportos oferojn al Mia nomo,  oferojn purajn; cxar granda estos Mia nomo inter la nacioj, diras la Eternulo Cebaot.
1:12 Sed vi malhonoras gxin per tio, ke vi diras:La tablo de la Eternulo estas malsankta, kaj la mangxajxo sur gxi estas senvalora.
1:13 Kaj vi diras:Tio estas nur klopodoj! Kaj vi malsxatas tion, diras la Eternulo Cebaot, kaj vi alportas tion, kio estas sxtelita, lama, aux malsana,  kaj vi alportas ankaux tiaspecan farunoferon. CXu Mi povas favore akcepti tion el via mano? diras la Eternulo.
1:14 Malbenata estu la hipokritulo, kiu havas en sia brutaro sendifektan virbruton, sed, farinte sanktan promeson, li alportas ofere al la Sinjoro kriplajxon; cxar Mi estas Regxo granda, diras la Eternulo Cebaot, kaj Mia nomo estas timata inter la nacioj.
2:1 Kaj nun, ho pastroj, al vi estas donata jena ordono:
2:2 Se vi ne obeos, kaj se vi ne atentos, ke vi donadu honoron al Mia nomo,  diras la Eternulo Cebaot, tiam Mi sendos sur vin malbenon, Mi malbenos viajn benojn; jes, Mi tion malbenos pro tio, ke vi ne donas vian atenton.
2:3 Jen Mi jxetos insulton sur la semon cxe vi, malpurajxon Mi jxetos sur viajn vizagxojn, la malpurajxon de viaj festoferoj, kaj gxi algluigxos al vi.
2:4 Kaj vi scios, ke Mi sendis al vi cxi tiun ordonon, por konservi Mian interligon kun Levi, diras la Eternulo Cebaot.
2:5 Mia interligo kun li estis por vivo kaj paco, kaj Mi donis ilin al li,  por ke li timu Min, kaj li timis Min kaj respektegis Mian nomon.
2:6 Instruo de la vero estis en lia busxo, kaj maljustajxo ne trovigxis sur liaj lipoj; en paco kaj sincereco li iradis antaux Mi, kaj multajn li deturnis de peko.
2:7 CXar la lipoj de pastro devas konservi scion, kaj el lia busxo oni devas sercxi instruon; cxar li estas sendito de la Eternulo Cebaot.
2:8 Sed vi forklinigxis de la vojo, vi delogis multajn de la instruo, vi detruis la interligon kun Levi, diras la Eternulo Cebaot.
2:9 Tial Mi ankaux faris vin malestimataj kaj malaltigataj antaux la tuta popolo, pro tio, ke vi ne observas Miajn vojojn kaj estas personfavoraj en la aferoj de la legxo.
2:10 CXu ne unu patron ni cxiuj havas? cxu ne unu Dio nin kreis? kial ni perfidas unu la alian, malsanktigante la interligon de niaj patroj?
2:11 Perfidis Jehuda, kaj abomenajxo estas farita en Izrael kaj en Jerusalem;  cxar Jehuda malhonoris la sanktajxon de la Eternulo per tio, ke li ekamis kaj edzinigis al si filinon de fremda dio.
2:12 Al tiu, kiu tion faras, la Eternulo ekstermos el la tendoj de Jakob majstron kaj discxiplon, kaj ankaux tiun, kiu alportas donon al la Eternulo Cebaot.
2:13 Ankaux tion vi faras:vi kovras la altaron de la Eternulo per larmoj,  plorado, kaj gxemado tiel, ke Li jam ne povas rigardi la donojn nek akcepti ion agrable el via mano.
2:14 Vi diras:Kial? Tial, ke la Eternulo estas atestanto inter vi kaj la edzino de via juneco, kontraux kiu vi agis perfide, kvankam sxi estas via kamaradino kaj via legxa edzino.
2:15 Tion ne faris ecx seninfanulo, se en li restis spirito. Kion faris la seninfanulo? li petis de Dio idaron. Estu do singardaj en via spirito, kaj neniu agu perfide kontraux la edzino de sia juneco.
2:16 Kiu elmalamis sxin kaj forpusxas sxin, diras la Eternulo, Dio de Izrael,  tiu makulas sian veston per perfortajxo, diras la Eternulo Cebaot:estu do singardaj en via spirito, kaj ne agu perfide.
2:17 Vi indignigis la Eternulon per viaj vortoj. Tamen vi diras:Per kio ni indignigis Lin? Per tio, ke vi diras:CXiu malbonaganto estas bona antaux la okuloj de la Eternulo, kaj tiajn Li favoras; aux:Kie estas la Dio de justeco?
3:1 Jen Mi sendos Mian angxelon, kaj li preparos antaux Mi la vojon; kaj subite venos en Sian templon la Sinjoro, kiun vi sercxas; kaj la angxelo de la interligo, kiun vi deziras, jen li iras, diras la Eternulo Cebaot.
3:2 Sed kiu eltenos la tagon de Lia veno? kaj kiu povos stari, kiam Li aperos? CXar Li estas kiel la fajro de fandisto, kaj kiel la sapo de la fulistoj.
3:3 Li sidigxos, por refandi kaj purigi argxenton, kaj Li purigos la idojn de Levi kaj refandos ilin kiel oron kaj argxenton, por ke ili alportadu al la Eternulo la donojn kun pieco.
3:4 Tiam al la Eternulo estos agrablaj la oferoj de Jehuda kaj de Jerusalem,  kiel en la tempo antikva kaj kiel en la jaroj antauxaj.
3:5 Kaj Mi venos al vi, por jugxi; kaj Mi estos rapida atestanto kontraux la sorcxistoj kaj adultuloj, kontraux tiuj, kiuj jxuras mensoge, kontraux tiuj,  kiuj estas maljustaj en la pagado al dungito, al vidvino kaj al orfo, kaj kontraux tiuj, kiuj forklinas la rajton de fremdulo kaj Min ne timas, diras la Eternulo Cebaot.
3:6 CXar Mi, la Eternulo, ne sxangxigxas; kaj vi, ho filoj de Jakob, ne neniigxos.
3:7 De post la tagoj de viaj patroj vi deturnis vin de Miaj legxoj kaj ne observas ilin; revenu al Mi, kaj tiam Mi returnos Min al vi, diras la Eternulo Cebaot. Sed vi diras:En kio ni devas reveni?
3:8 CXu povas homo ruzi kontraux Dio? tamen vi ruzas kontraux Mi. Vi diras:En kio ni ruzas kontraux Vi? En la dekonajxo kaj la oferdonoj.
3:9 Sub la malbeno vi ruinigxas, sed kontraux Mi vi ruzas, la tuta popolo.
3:10 Alportu la tutan dekonajxon en la provizejon, por ke estu mangxajxo en Mia domo, kaj elprovu Min per tio, diras la Eternulo Cebaot, cxu Mi ne malfermos al vi la aperturon de la cxielo kaj cxu Mi ne versxos sur vin benon abundan.
3:11 Tiam Mi faros por vi malpermeson al la mangxeganto, ke li ne pereigu al vi la fruktojn de la tero kaj ne senfruktigu al vi la vinberbrancxojn sur la kampo, diras la Eternulo Cebaot.
3:12 Kaj cxiuj nacioj nomos vin felicxaj, cxar vi estos lando ravanta, diras la Eternulo Cebaot.
3:13 Arogantaj estas kontraux Mi viaj vortoj, diras la Eternulo. Tamen vi diras:Kion ni parolas kontraux Vi?
3:14 Vi parolas:Vane ni servas al Dio:kian profiton ni havas, se ni plenumas Liajn preskribojn kaj se ni iradas sengxoje antaux la Eternulo Cebaot?
3:15 Tial ni diras, ke la malbonuloj estas felicxaj, kaj la malpiuloj estas bone arangxitaj; ili incitas Dion, sed restas sendifektaj.
3:16 Sed tiuj, kiuj timas la Eternulon, diras al si reciproke:La Eternulo atentas kaj auxdas, kaj memorlibro estas skribata antaux Li pri tiuj, kiuj timas la Eternulon kaj respektas Lian nomon.
3:17 Kaj ili estos Miaj, diras la Eternulo Cebaot, en la tago, kiam Mi arangxos Mian apartan trezoron; kaj Mi korfavoros ilin, kiel homo korfavoras sian filon, kiu servas al li.
3:18 Kaj vi denove vidos la diferencon inter virtulo kaj malvirtulo, inter tiu, kiu servas al Dio, kaj tiu, kiu ne servas al Li.
4:1 CXar jen venos tago, ardanta kiel forno; tiam cxiuj malhumiluloj kaj malbonaguloj estos kiel pajlo, kaj la venonta tago bruligos ilin tiel, diras la Eternulo Cebaot, ke gxi ne restigos al ili radikon nek brancxon.
4:2 Sed por vi, kiuj respektas Mian nomon, levigxos suno de justeco, kaj sanigo estos en gxiaj radioj, kaj vi eliros kaj saltados, kiel bone nutritaj bovidoj.
4:3 Kaj vi piedpremos la malpiulojn, cxar ili estos polvo sub la plandoj de viaj piedoj en tiu tago, kiun Mi arangxos, diras la Eternulo Cebaot.
4:4 Memoru la instruon de Mia servanto Moseo, kiun Mi donis al li sur HXoreb por la tuta Izrael, la legxojn kaj preskribojn.
4:5 Jen Mi sendos al vi la profeton Elija, antaux ol venos la granda kaj timinda tago de la Eternulo;
4:6 kaj li returnos la koron de la patroj al la infanoj, kaj la koron de la infanoj al iliaj patroj, por ke Mi, veninte, ne frapu la teron per anatemo.


Next: Matthew

1:1 La genealogia registro de Jesuo Kristo, filo de David, filo de Abraham.
1:2 Al Abraham naskigxis Isaak, kaj al Isaak naskigxis Jakob, kaj al Jakob naskigxis Jehuda kaj liaj fratoj,
1:3 kaj al Jehuda naskigxis Perec kaj Zerahx el Tamar, kaj al Perec naskigxis HXecron, kaj al HXecron naskigxis Ram,
1:4 kaj al Ram naskigxis Aminadab, kaj al Aminadab naskigxis Nahxsxon, kaj al Nahxsxon naskigxis Salma,
1:5 kaj al Salma naskigxis Boaz el Rahxab, kaj al Boaz naskigxis Obed el Rut,  kaj al Obed naskigxis Jisxaj,
1:6 kaj al Jisxaj naskigxis David, la regxo.  Kaj al David naskigxis Salomono el la edzino de Urija,
1:7 kaj al Salomono naskigxis Rehxabeam, kaj al Rehxabeam naskigxis Abija,  kaj al Abija naskigxis Asa,
1:8 kaj al Asa naskigxis Jehosxafat, kaj al Jehosxafat naskigxis Joram, kaj al Joram naskigxis Uzija,
1:9 kaj al Uzija naskigxis Jotam, kaj al Jotam naskigxis Ahxaz, kaj al Ahxaz naskigxis HXizkija,
1:10 kaj al HXizkija naskigxis Manase, kaj al Manase naskigxis Amon, kaj al Amon naskigxis Josxija,
1:11 kaj al Josxija naskigxis Jehxonja kaj liaj fratoj, je la tempo de la translogxigxo en Babelon.
1:12 Kaj post la translogxigxo en Babelon, al Jehxonja naskigxis SXealtiel,  kaj al SXealtiel naskigxis Zerubabel,
1:13 kaj al Zerubabel naskigxis Abiud, kaj al Abiud naskigxis Eljakim, kaj al Eljakim naskigxis Azor,
1:14 kaj al Azor naskigxis Cadok, kaj al Cadok naskigxis Ahxim, kaj al Ahxim naskigxis Eliud,
1:15 kaj al Eliud naskigxis Eleazar, kaj al Eleazar naskigxis Mattan, kaj al Mattan naskigxis Jakob,
1:16 kaj al Jakob naskigxis Jozef, edzo de Maria, el kiu estis naskita Jesuo,  kiu estas nomata Kristo.
1:17 Tial cxiuj generacioj de Abraham gxis David estas dek kvar generacioj,  kaj de David gxis la translogxigxo en Babelon dek kvar generacioj, kaj de la translogxigxo en Babelon gxis la Kristo dek kvar generacioj.
1:18 Kaj la naskigxo de Jesuo Kristo estis tiamaniere:kiam lia patrino Maria estis fiancxinigita al Jozef, antaux ol ili kunvenis, sxi trovigxis graveda per la Sankta Spirito.
1:19 Kaj sxia edzo Jozef, estante justulo, kaj ne volante meti sxin al publika malhonoro, volis sxin sekrete forsendi.
1:20 Sed kiam li pripensis tion, jen angxelo de la Eternulo aperis al li en songxo, dirante:Jozef, filo de David, ne timu preni al vi vian edzinon Maria;  cxar tio, kio naskigxos de sxi, estas per la Sankta Spirito.
1:21 Kaj sxi naskos filon; kaj vi nomos lin JESUO; cxar li savos sian popolon de gxiaj pekoj.
1:22 Kaj cxio tio okazis, por ke plenumigxu tio, kion la Eternulo parolis per la profeto, dirante:
1:23 Jen virgulino gravedigxos kaj naskos filon,   Kaj oni donos al li la nomon Emanuel;  tio estas, Dio kun ni.
1:24 Kaj Jozef, levigxinte el sia dormo, faris, kiel ordonis al li la angxelo de la Eternulo, kaj prenis al si sian edzinon;
1:25 kaj li ne ekkonis sxin, gxis sxi naskis filon; kaj li donis al li la nomon JESUO.
2:1 Kaj kiam Jesuo estis naskita en Bet-Lehxem de Judujo en la tempo de la regxo Herodo, jen sagxuloj el la oriento venis al Jerusalem, dirante:
2:2 Kie estas tiu, kiu estas naskita Regxo de la Judoj? cxar ni vidis lian stelon en la oriento, kaj venis, por adorklinigxi al li.
2:3 Kaj kiam la regxo Herodo tion auxdis, li maltrankviligxis, kaj la tuta Jerusalem kun li.
2:4 Kaj kunveniginte cxiujn cxefpastrojn kaj skribistojn de la popolo, li demandis al ili, kie la Kristo devas naskigxi.
2:5 Kaj ili diris al li:En Bet-Lehxem de Judujo, cxar per la profeto estas skribite jene:
2:6 Kaj vi, ho Bet-Lehxem, lando de Judujo,   Neniel estas plej malgranda inter la regantoj de Judujo;   CXar el vi venos reganto,   Kiu pasxtos Mian popolon Izrael.
2:7 Tiam Herodo sekrete venigis la sagxulojn, kaj precize sciigxis de ili pri la tempo, kiam aperis la stelo.
2:8 Kaj li sendis ilin al Bet-Lehxem, dirante:Iru kaj elsercxu zorge pri la knabeto; kaj kiam vi lin trovos, sciigu al mi, por ke mi ankaux venu kaj adorklinigxu al li.
2:9 Kaj auxdinte la regxon, ili ekvojiris; kaj jen la stelo, kiun ili vidis en la oriento, antauxiris ilin, gxis gxi venis kaj staris super la loko, kie estis la juna knabeto.
2:10 Kaj vidante la stelon, ili gxojis kun tre granda gxojo.
2:11 Kaj veninte en la domon, ili vidis la knabeton kun lia patrino Maria,  kaj adorklinigxis al li; kaj malferminte siajn trezorojn, ili faligis sin kaj prezentis al li donacojn:oron kaj olibanon kaj mirhon.
2:12 Kaj avertite de Dio en songxo, ke ili ne iru returne al Herodo, ili foriris per alia vojo al sia lando.
2:13 Kaj post ilia foriro jen angxelo de la Eternulo aperis en songxo al Jozef, dirante:Levigxu, kaj prenu la knabeton kaj lian patrinon, kaj forrapidu en Egiptujon, kaj restu tie, gxis mi parolos al vi; cxar Herodo sercxos la knabeton, por lin pereigi.
2:14 Kaj li levigxis, kaj prenis la knabeton kaj lian patrinon nokte, kaj migris en Egiptujon,
2:15 kaj restis tie gxis la morto de Herodo; por ke plenumigxu tio, kion la Eternulo parolis per la profeto, dirante:El Egiptujo Mi vokis Mian filon.
2:16 Tiam Herodo, ekvidinte, ke li estas trompita de la sagxuloj, tre koleris; kaj sendinte, li mortigis cxiujn knabojn en Bet-Lehxem kaj en cxiuj gxiaj cxirkauxajxoj, havantajn du jarojn aux malpli, laux la tempo, pri kiu li precize sciigxis de la sagxuloj.
2:17 Tiam plenumigxis tio, kio estis dirita per la profeto Jeremia, nome:
2:18 Vocxo estas auxdita en Rama,   GXemado kaj maldolcxa plorado,   Rahxel priploras siajn infanojn,   Kaj sxi ne volas konsoligxi, cxar ili forestas.
2:19 Sed kiam Herodo mortis, jen angxelo de la Eternulo aperis en songxo al Jozef en Egiptujo, dirante:
2:20 Levigxu, kaj prenu la knabeton kaj lian patrinon, kaj iru en la landon de Izrael; cxar mortis tiuj, kiuj atencis la vivon de la knabeto.
2:21 Kaj li levigxis, kaj prenis la knabeton kaj lian patrinon, kaj venis en la landon de Izrael.
2:22 Sed kiam li auxdis, ke Arhxelao regxas en Judujo anstataux sia patro Herodo, li timis iri tien; kaj avertite de Dio en songxo, li fortiris sin en la regionojn de Galileo,
2:23 kaj venis al kaj logxis en urbo nomata Nazaret, por ke plenumigxu tio,  kio estis dirita per la profetoj, ke li estos nomata Nazaretano.
3:1 En tiuj tagoj venis Johano, la Baptisto, predikante en la dezerto de Judujo,
3:2 kaj dirante:Pentu, cxar alproksimigxis la regno de la cxielo.
3:3 CXar li estas tiu, pri kiu estis dirite per la profeto Jesaja:      Vocxo de krianto en la dezerto:   Pretigu la vojon de la Eternulo,   Rektigu Liajn irejojn.
3:4 Kaj tiu Johano havis sian vestajxon el kamelaj haroj, kaj ledan zonon cxirkaux siaj lumboj, kaj lia nutrajxo estis akridoj kaj sovagxa mielo.
3:5 Tiam eliris al li Jerusalem kaj la tuta Judujo kaj la tuta cxirkauxajxo de Jordan;
3:6 kaj ili estis baptitaj de li en la rivero Jordan, konfesante siajn pekojn.
3:7 Kaj vidante multajn el la Fariseoj kaj Sadukeoj venantajn al lia baptado,  li diris al ili:Ho vipuridoj! kiu vin avertis forkuri de la venonta kolero?
3:8 Donu do fruktojn tauxgajn por pento;
3:9 kaj ne pensu diri en vi:Ni havas Abrahamon kiel patron; cxar mi diras al vi, ke Dio povas el cxi tiuj sxtonoj starigi idojn al Abraham.
3:10 Kaj jam la hakilo kusxas cxe la radiko de la arboj; tial cxiu arbo, kiu ne donas bonan frukton, estas dehakata, kaj jxetata en fajron.
3:11 Mi ja vin baptas per akvo por pento; sed tiu, kiu venas post mi, estas pli potenca ol mi; liajn sxuojn mi ne estas inda porti; li vin baptos per la Sankta Spirito kaj per fajro;
3:12 lia ventumilo estas en lia mano, kaj li elpurigos sian drasxejon, kaj li kolektos sian tritikon en la grenejon; sed la grenventumajxon li bruligos per fajro neestingebla.
3:13 Tiam venis Jesuo el Galileo al Jordan al Johano, por esti baptata de li.
3:14 Sed tiu lin malakceptis, dirante:Mi bezonas esti baptata de vi, kaj cxu vi venas al mi?
3:15 Sed Jesuo responde diris al li:Lasu do, cxar tiel decas al ni plenumi cxian justecon. Tiam li lasis lin.
3:16 Kaj Jesuo, baptite, supreniris tuj el la akvo; kaj jen la cxielo malfermigxis, kaj li vidis la Spiriton de Dio malsuprenirantan kiel kolombo,  kaj venantan sur lin;
3:17 kaj jen vocxo el la cxielo, dirante:CXi tiu estas Mia Filo, la amata, en kiu Mi havas plezuron.
4:1 Tiam Jesuo estis kondukita supren de la Spirito en la dezerton, por esti tentata de la diablo.
4:2 Kaj fastinte kvardek tagojn kaj kvardek noktojn, li poste malsatis.
4:3 Kaj la tentanto venis, kaj diris al li:Se vi estas Filo de Dio, ordonu,  ke tiuj sxtonoj farigxu panoj.
4:4 Sed responde li diris:Estas skribite:Ne per la pano sole vivas homo, sed per cxiu vorto, kiu eliras el la busxo de Dio.
4:5 Poste la diablo portis lin en la sanktan urbon, kaj starigis lin sur la tegmenta pinto de la templo,
4:6 kaj diris al li:Se vi estas Filo de Dio, jxetu vin malsupren, cxar estas skribite:      Al Siaj angxeloj Li ordonos pri vi,   Kaj sur la manoj ili vin portos,   Por ke vi ne falpusxigxu sur sxtono per via piedo.
4:7 Jesuo diris al li:Ankaux estas skribite:Ne provu la Eternulon, vian Dion.
4:8 Denove la diablo portis lin al monto tre alta, kaj montris al li cxiujn regnojn de la mondo kaj ilian gloron,
4:9 kaj diris al li:CXion tion mi donos al vi, se vi faligos vin kaj adorklinigxos al mi.
4:10 Tiam Jesuo diris al li:Foriru, Satano! cxar estas skribite:Al la Eternulo, via Dio, vi adorklinigxu, kaj al Li sola vi servu.
4:11 Tiam la diablo forlasis lin, kaj jen angxeloj venis kaj servadis al li.
4:12 Kaj auxdinte, ke Johano estas arestita, li foriris en Galileon;
4:13 kaj lasinte Nazareton, li venis al kaj logxis en Kapernaum apudmara, en la limoj de Zebulun kaj Naftali;
4:14 por ke plenumigxu tio, kio estis dirita per la profeto Jesaja, nome:
4:15 Lando de Zebulun kaj lando de Naftali,   Lauxvoje de la maro, transe de Jordan,   Galileo de la nacioj,
4:16 La popolo, sidanta en mallumo,   Ekvidis grandan lumon,   Kaj al homoj, sidantaj en lando de ombra morto, ekbrilis lumo.
4:17 De tiam Jesuo komencis prediki, kaj diri:Pentu, cxar la regno de la cxielo alproksimigxis.
4:18 Kaj piedirante apud la maro de Galileo, li vidis du fratojn, Simonon,  kiu estis nomata Petro, kaj Andreon, lian fraton, jxetantajn reton en la maron, cxar ili estis fisxkaptistoj.
4:19 Kaj li diris al ili:Venu post mi, kaj mi faros vin kaptistoj de homoj.
4:20 Kaj ili tuj forlasis la retojn, kaj sekvis lin.
4:21 Kaj antauxenirinte de tie, li vidis aliajn du fratojn, Jakobon, filon de Zebedeo, kaj Johanon, lian fraton, en la sxipeto kun ilia patro Zebedeo,  riparantajn siajn retojn; kaj li vokis ilin.
4:22 Kaj ili tuj forlasis la sxipeton kaj sian patron, kaj sekvis lin.
4:23 Kaj Jesuo trairis tra la tuta Galileo, instruante en iliaj sinagogoj,  kaj predikante la evangelion de la regno, kaj kuracante cxian malsanon kaj cxian malfortajxon inter la popolo.
4:24 Kaj lia famo disvastigxis en la tuta Sirio; kaj oni alkondukis al li cxiujn malsanulojn, malfortigitajn de diversaj malsanoj kaj turmentoj,  demonhavantojn, epilepsiulojn, kaj paralizulojn, kaj li resanigis ilin.
4:25 Kaj grandaj homamasoj lin sekvis el Galileo kaj Dekapolis kaj Jerusalem kaj Judujo kaj el trans Jordan.
5:1 Kaj vidinte la homamasojn, li supreniris sur la monton, kaj kiam li sidigxis, liaj discxiploj venis al li;
5:2 kaj malferminte la busxon, li instruis ilin, dirante:
5:3 Felicxaj estas la malricxaj en spirito, cxar ilia estas la regno de la cxielo.
5:4 Felicxaj estas la plorantaj, cxar ili konsoligxos.
5:5 Felicxaj estas la humilaj, cxar ili heredos la teron.
5:6 Felicxaj estas tiuj, kiuj malsatas kaj soifas justecon, cxar ili satigxos.
5:7 Felicxaj estas la kompatemaj, cxar ili ricevos kompaton.
5:8 Felicxaj estas la kore puraj, cxar ili vidos Dion.
5:9 Felicxaj estas la pacigantoj, cxar filoj de Dio ili estos nomataj.
5:10 Felicxaj estas tiuj, kiuj estas persekutitaj pro justeco, cxar ilia estas la regno de la cxielo.
5:11 Felicxaj estas vi, kiam oni vin riprocxos kaj persekutos kaj false vin kalumnios pro mi.
5:12 GXoju kaj ravigxu, cxar via rekompenco estos granda en la cxielo; cxar tiel oni persekutis la profetojn, kiuj estis antaux vi.
5:13 Vi estas la salo de la tero; sed se la salo sengustigxis, per kio gxi estos salita? gxi jam tauxgas por nenio, krom por esti eljxetita kaj piedpremita de homoj.
5:14 Vi estas la lumo de la mondo. Urbo starigita sur monto ne povas esti kasxita.
5:15 Kiam oni bruligas lampon, oni metas gxin ne sub grenmezurilon, sed sur la lampingon; kaj gxi lumas sur cxiujn, kiuj estas en la domo.
5:16 Tiel same via lumo lumu antaux homoj, por ke ili vidu viajn bonajn farojn, kaj gloru vian Patron, kiu estas en la cxielo.
5:17 Ne pensu, ke mi venis, por detrui la legxon aux la profetojn; mi venis,  ne por detrui, sed por plenumi.
5:18 Vere mi diras al vi:GXis la cxielo kaj la tero forpasos, nek unu joto nek unu streketo forpasos de la legxo, gxis cxio plenumigxos.
5:19 Tial, kiu malobservos unu el cxi tiuj plej malgrandaj ordonoj kaj tiel instruos homojn, tiu estos nomata la plej malgranda en la regno de la cxielo;  sed kiu faros ilin kaj instruos, tiu estos nomata granda en la regno de la cxielo.
5:20 CXar mi diras al vi, ke se via justeco ne superos la justecon de la skribistoj kaj la Fariseoj, vi tute ne eniros en la regnon de la cxielo.
5:21 Vi auxdis, ke estas dirite al la antikvuloj:Ne mortigu, kaj kiu mortigos, tiu estos en dangxero de jugxado;
5:22 sed mi diras al vi, ke kiu koleras kontraux sia frato, tiu estos en dangxero de jugxado; kaj kiu diros al sia frato:Raka, tiu estos en dangxero de la sinedrio; kaj kiu diros:Malsagxulo, tiu estos en dangxero de Gehena de fajro.
5:23 Tial, se vi prezentas vian oferon cxe la altaro, kaj tie memoras, ke via frato havas ion kontraux vi,
5:24 lasu tie vian oferon antaux la altaro, kaj foriru, unue pacigxu kun via frato, kaj poste venu kaj prezentu vian oferon.
5:25 Konsentu rapide kun via kontrauxulo, dum vi estas kun li sur la vojo,  por ke la kontrauxulo ne transdonu vin al la jugxisto, kaj la jugxisto al la subulo, kaj por ke vi ne estu jxetita en malliberejon.
5:26 Vere mi diras al vi, ke vi neniel eliros el tie, gxis vi pagos la lastan kodranton.
5:27 Vi auxdis, ke estas dirite:Ne adultu;
5:28 sed mi diras al vi, ke cxiu, kiu rigardas virinon, por deziri sxin, jam adultis je sxi en sia koro.
5:29 Kaj se via dekstra okulo faligas vin, elsxiru kaj forjxetu gxin; cxar estus pli bone por vi, se unu el viaj membroj pereus, ol se via tuta korpo estus jxetita en Gehenan.
5:30 Kaj se via dekstra mano faligas vin, detrancxu kaj forjxetu gxin; cxar estus pli bone por vi, se unu el viaj membroj pereus, ol se via tuta korpo irus en Gehenan.
5:31 Estas ankaux dirite:Kiu forsendos sian edzinon, tiu donu al sxi eksedzigan leteron;
5:32 sed mi diras al vi, ke cxiu, kiu forsendas sian edzinon, krom pro malcxasteco, igas sxin adulti; kaj kiu edzigxos kun forsenditino, tiu adultas.
5:33 Plue, vi auxdis, ke estas dirite al la antikvuloj:Ne rompu jxurojn, sed plenumu viajn jxurojn antaux la Eternulo;
5:34 sed mi diras al vi:Tute ne jxuru; nek per la cxielo, cxar gxi estas la trono de Dio;
5:35 nek per la tero, cxar gxi estas la benketo de Liaj piedoj; nek per Jerusalem, cxar gxi estas urbo de la granda Regxo.
5:36 Nek jxuru per via kapo, cxar vi ne povas fari ecx unu haron blanka aux nigra.
5:37 Sed via parolo estu:Jes, jes, ne, ne; cxio ekster tio estas el malbono.
5:38 Vi auxdis, ke estas dirite:Okulon pro okulo, kaj denton pro dento;
5:39 sed mi diras al vi:Ne rezistu al malbono; sed al tiu, kiu frapas vian dekstran vangon, turnu ankaux la alian.
5:40 Kaj se iu deziras procesi kontraux vi, por forpreni vian tunikon, lasu lin preni ankaux vian mantelon.
5:41 Kaj se iu devigas vin iri unu mejlon, iru kun li du.
5:42 Donu al tiu, kiu petas de vi; kaj ne deturnu vin de tiu, kiu deziras prunti de vi.
5:43 Vi auxdis, ke estas dirite:Amu vian proksimulon, kaj malamu vian malamikon;
5:44 sed mi diras al vi:Amu viajn malamikojn, kaj pregxu por viaj persekutantoj;
5:45 por ke vi estu filoj de via Patro, kiu estas en la cxielo; cxar Li levas Sian sunon sur la malbonulojn kaj bonulojn, kaj sendas pluvon sur la justulojn kaj la maljustulojn.
5:46 CXar se vi amas tiujn, kiuj amas vin, kian rekompencon vi havas? cxu ne tion saman faras ecx la impostistoj?
5:47 Kaj se vi salutas nur sole viajn fratojn, kion ekstran vi faras? cxu ne tion saman faras ecx la nacianoj?
5:48 Estu do perfektaj, kiel ankaux via cxiela Patro estas perfekta.
6:1 Gardu vin, ke vi ne faru vian justajxon antaux homoj, por esti alrigardataj de ili; alie vi ne havas rekompencon cxe via Patro, kiu estas en la cxielo.
6:2 Tial, kiam vi donos almozon, ne sonigu trumpeton antaux vi, kiel faras la hipokrituloj en la sinagogoj kaj sur la stratoj, por havi gloron cxe homoj.  Vere mi diras al vi:Ili jam ricevas sian rekompencon.
6:3 Sed kiam vi donas almozon, ne lasu vian maldekstran manon scii, kion faras via dekstra;
6:4 por ke via almozo estu en sekreto; kaj via Patro, kiu vidas en sekreto,  vin rekompencos.
6:5 Kaj kiam vi pregxas, ne estu kiel la hipokrituloj; cxar ili amas pregxi,  starante en la sinagogoj kaj cxe la anguloj de la stratoj, por montri sin al homoj. Vere mi diras al vi:Ili jam ricevas sian rekompencon.
6:6 Sed vi, kiam vi pregxas, eniru en vian cxambreton, kaj sxlosinte vian pordon, pregxu al via Patro, kiu estas en sekreto; kaj via Patro, kiu vidas en sekreto, vin rekompencos.
6:7 Kaj dum via pregxado ne vante ripetadu, kiel la nacianoj; cxar ili supozas, ke ili estos auxskultitaj pro sia multvorteco.
6:8 Ne estu similaj al ili; cxar via Patro scias, kion vi bezonas, antaux ol vi petas de Li.
6:9 Vi do pregxu jene:Patro nia, kiu estas en la cxielo, Via nomo estu sanktigita.
6:10 Venu Via regno, plenumigxu Via volo, kiel en la cxielo, tiel ankaux sur la tero.
6:11 Nian panon cxiutagan donu al ni hodiaux.
6:12 Kaj pardonu al ni niajn sxuldojn, kiel ankaux ni pardonas al niaj sxuldantoj.
6:13 Kaj ne konduku nin en tenton, sed liberigu nin de la malbono.
6:14 CXar se vi pardonas al homoj iliajn kulpojn, via Patro cxiela ankaux pardonos al vi.
6:15 Sed se vi ne pardonas al homoj iliajn kulpojn, via Patro ankaux ne pardonos viajn kulpojn.
6:16 Kaj kiam vi fastas, ne estu kiel la hipokrituloj, kun malgxoja mieno;  cxar ili malbeligas sian vizagxon, por ke al homoj ili sxajnu fasti. Vere mi diras al vi:Ili jam ricevas sian rekompencon.
6:17 Sed fastante, vi oleu vian kapon kaj lavu vian vizagxon;
6:18 por ke vi ne al homoj sxajnu fasti, sed al via Patro en sekreto; kaj via Patro, kiu vidas en sekreto, vin rekompencos.
6:19 Ne provizu al vi trezorojn sur la tero, kie tineo kaj rusto konsumas,  kaj kie sxtelistoj trafosas kaj sxtelas;
6:20 sed provizu al vi trezorojn en la cxielo, kie nek tineo nek rusto konsumas, kaj kie sxtelistoj nek trafosas nek sxtelas;
6:21 cxar kie estas via trezoro, tie estos ankaux via koro.
6:22 La lampo de la korpo estas la okulo; se do via okulo estas sendifekta,  via tuta korpo estos luma.
6:23 Sed se via okulo estas malbona, via tuta korpo estos malluma. Se do la lumo en vi estas mallumo, kiel densa estas la mallumo!
6:24 Neniu povas esti sklavo por du sinjoroj; cxar aux li malamos unu kaj amos la alian, aux li aligxos al unu kaj malestimos la alian. Vi ne povas servi al Dio kaj al Mamono!
6:25 Tial mi diras al vi:Ne zorgu pri via vivo, kion vi mangxu, aux kion vi trinku; nek pri via korpo, kion vi surmetu. CXu la vivo ne estas pli ol nutrajxo, kaj la korpo pli ol vestajxo?
6:26 Rigardu la birdojn de la cxielo, ke ili ne semas, nek rikoltas, nek kolektas en grenejojn, kaj via Patro cxiela ilin nutras. CXu vi ne multe pli valoras ol ili?
6:27 Kaj kiu el vi per zorgado povas aldoni unu ulnon al sia staturo?
6:28 Kaj kial vi zorgas pri vestajxo? Pripensu la liliojn de la kampo, kiel ili kreskas; ili ne laboras, nek sxpinas;
6:29 tamen mi diras al vi, ke ecx Salomono en sia tuta gloro ne estis ornamita, kiel unu el cxi tiuj.
6:30 Sed se Dio tiel vestas la kampan herbajxon, kiu ekzistas hodiaux, kaj morgaux estos jxetata en fornon, kiom pli certe Li vestos vin, ho malgrandfiduloj?
6:31 Tial ne zorgu, dirante:Kion ni mangxu? aux:Kion ni trinku? aux:Kion ni surmetu?
6:32 CXar pri cxio tio sercxas la nacianoj; cxar via Patro cxiela scias, ke vi bezonas cxion tion.
6:33 Sed celu unue Lian regnon kaj Lian justecon, kaj cxio tio estos aldonita al vi.
6:34 Tial ne zorgu pri la morgauxa tago, cxar la morgauxa tago zorgos pri si mem. Suficxa por la tago estas gxia propra malbono.
7:1 Ne jugxu, por ke vi ne estu jugxataj.
7:2 CXar per kia jugxo vi jugxos, per tia vi estos jugxitaj; kaj per kia mezuro vi mezuros, per tia oni mezuros al vi.
7:3 Kaj kial vi rigardas la lignereton en la okulo de via frato, kaj ne pripensas la trabon en via okulo?
7:4 Kiel vi diros al via frato:Lasu min eltiri la lignereton el via okulo;  kaj jen la trabo en via propra okulo?
7:5 Hipokritulo, eligu unue la trabon el via okulo, kaj tiam vi klare vidos,  por eltiri la lignereton el la okulo de via frato.
7:6 Ne donu sanktajxon al la hundoj, nek jxetu viajn perlojn antaux la porkoj; por ke ili ne premu ilin sub la piedoj, nek poste, sin turninte,  dissxiru vin.
7:7 Petu, kaj estos donite al vi; sercxu, kaj vi trovos; frapu, kaj estos malfermite al vi;
7:8 cxar cxiu petanto ricevas, kaj la sercxanto trovas, kaj al la frapanto estos malfermite.
7:9 Plue, kiu homo el vi, kies filo de li petos panon, donos al li sxtonon;
7:10 aux se li petos fisxon, donos al li serpenton?
7:11 Se do vi, estante malbonaj, scias doni bonajn donacojn al viaj filoj,  kiom pli certe via Patro, kiu estas en la cxielo, donos bonajxojn al tiuj,  kiuj petas de Li?
7:12 CXion ajn do, kion vi deziras, ke la homoj faru al vi, vi ankaux faru al ili; cxar cxi tio estas la legxo kaj la profetoj.
7:13 Eniru tra la mallargxa pordo, cxar largxa estas la pordego kaj vasta estas la vojo kondukanta al la pereo, kaj multaj tra gxi eniras.
7:14 CXar mallargxa estas la pordo kaj malvastigita estas la vojo kondukanta al la vivo, kaj malmultaj gxin trovas.
7:15 Gardu vin kontraux la falsaj profetoj, kiuj venas al vi en sxafaj feloj,  sed interne estas rabemaj lupoj.
7:16 Per iliaj fruktoj vi konos ilin. CXu el dornarbetoj oni kolektas vinberojn, aux el kardoj figojn?
7:17 Tiel cxiu bona arbo donas bonajn fruktojn, sed putra arbo donas malbonajn fruktojn.
7:18 Bona arbo ne povas doni malbonajn fruktojn, nek putra arbo doni bonajn fruktojn.
7:19 CXiu arbo, kiu ne donas bonan frukton, estas dehakata kaj jxetata en fajron.
7:20 Tial per iliaj fruktoj vi konos ilin.
7:21 Ne cxiu, kiu diras al mi:Sinjoro, Sinjoro, eniros en la regnon de la cxielo; sed tiu, kiu plenumas la volon de mia Patro, kiu estas en la cxielo.
7:22 Multaj diros al mi en tiu tago:Sinjoro, Sinjoro, cxu ni ne profetis en via nomo, kaj en via nomo elpelis demonojn, kaj en via nomo faris multajn potencajxojn?
7:23 Kaj tiam mi konfesos al ili:Mi neniam konis vin; forigxu de mi, vi farantoj de maljusteco.
7:24 Tial cxiu, kiu auxdas cxi tiujn miajn parolojn kaj plenumas ilin, estos komparata al sagxa viro, kiu konstruis sian domon sur roko;
7:25 kaj falis pluvo, kaj venis inundoj, kaj blovis ventoj, kaj albatis tiun domon, kaj gxi ne falis; cxar gxi estis fondita sur roko.
7:26 Kaj cxiu, kiu auxdas cxi tiujn miajn parolojn kaj ne plenumas ilin,  estos komparata al viro malsagxa, kiu konstruis sian domon sur la sablo;
7:27 kaj falis pluvo, kaj venis inundoj, kaj blovis ventoj, kaj sin jxetis sur tiun domon, kaj gxi falis; kaj granda estis gxia falo.
7:28 Kaj kiam Jesuo finis tiujn parolojn, la homamasoj miregis pri lia instruado;
7:29 cxar li instruis ilin, kiel havanta auxtoritaton, kaj ne kiel iliaj skribistoj.
8:1 Kaj kiam li malsupreniris de la monto, lin sekvis grandaj homamasoj.
8:2 Kaj jen venis al li leprulo kaj adorklinigxis al li, dirante:Sinjoro, se vi volas, vi povas min purigi.
8:3 Kaj li etendis la manon kaj tusxis lin, dirante:Mi volas; estu purigita.  Kaj tuj lia lepro estis purigita.
8:4 Kaj Jesuo diris al li:Zorgu, ke vi diru al neniu. Sed iru, montru vin al la pastro, kaj oferu la donon, kiun Moseo ordonis, por atesto al ili.
8:5 Kaj kiam li eniris en Kapernaumon, venis al li centestro, petante lin,
8:6 kaj dirante:Sinjoro, mia knabo kusxas paralizulo en la domo, kaj terure suferas.
8:7 Kaj li diris al li:Mi venos, kaj sanigos lin.
8:8 Kaj la centestro responde diris:Sinjoro, mi ne estas inda, ke vi venu sub mian tegmenton; sed nur parolu vorte, kaj mia knabo sanigxos.
8:9 CXar mi ankaux estas homo sub auxtoritato, havante soldatojn sub mi; kaj mi diras al cxi tiu:Iru; kaj li iras; kaj al alia:Venu; kaj li venas; kaj al mia sklavo:Faru cxi tion; kaj li gxin faras.
8:10 Kaj kiam Jesuo tion auxdis, li miris, kaj diris al la sekvantoj:Vere mi diras al vi, ke cxe neniu en Izrael mi trovis tiom da fido.
8:11 Kaj mi diras al vi, ke multaj venos el la oriento kaj la okcidento, kaj sidigxos kun Abraham kaj Isaak kaj Jakob en la regno de la cxielo;
8:12 sed la filoj de la regno estos eljxetitaj en la eksteran mallumon; tie estos la plorado kaj la grincado de dentoj.
8:13 Kaj Jesuo diris al la centestro:Iru; kiel vi kredis, tiel estu farite al vi. Kaj lia knabo sanigxis en tiu sama horo.
8:14 Kaj kiam Jesuo venis en la domon de Petro, li vidis lian bopatrinon kusxanta, malsana de febro.
8:15 Kaj li tusxis sxian manon, kaj la febro forlasis sxin; kaj sxi levigxis kaj servis al li.
8:16 Kaj kiam vesperigxis, oni venigis al li multajn demonhavantojn; kaj li elpelis la spiritojn per vorto, kaj sanigis cxiujn malsanulojn;
8:17 por ke plenumigxu tio, kio estis dirita per la profeto Jesaja, nome:Li mem prenis niajn malfortajxojn kaj portis niajn malsanojn.
8:18 Kaj kiam Jesuo vidis cxirkaux si grandan homamason, li ordonis transiri al la alia bordo.
8:19 Kaj venis unu skribisto, kaj diris al li:Majstro, mi vin sekvos, kien ajn vi iros.
8:20 Kaj Jesuo diris al li:La vulpoj havas kavojn, kaj la birdoj de la cxielo havas ripozejojn; sed la Filo de homo ne havas, kie kusxigi sian kapon.
8:21 Kaj alia el la discxiploj diris al li:Sinjoro, permesu al mi unue iri kaj enterigi mian patron.
8:22 Sed Jesuo diris al li:Sekvu min, kaj lasu la mortintojn enterigi siajn mortintojn.
8:23 Kaj kiam li eniris en sxipeton, liaj discxiploj lin sekvis.
8:24 Kaj jen okazis granda malsereno sur la maro, tiel ke la sxipeto estis kovrita de la ondoj; sed li dormadis.
8:25 Kaj ili venis, kaj vekis lin, dirante:Sinjoro, savu; ni pereas.
8:26 Kaj li diris al ili:Kial vi estas timemaj, ho malgrandfiduloj? Tiam li levigxis, kaj admonis la ventojn kaj la maron; kaj farigxis granda sereno.
8:27 Kaj la homoj miregis, dirante:Kia estas cxi tiu, ke ecx la ventoj kaj la maro lin obeas?
8:28 Kaj kiam li venis al la alia bordo, en la landon de la Gadaranoj, lin renkontis du demonhavantoj, elvenante el inter la tomboj, tre furiozaj, tiel,  ke neniu povis preterpasi per tiu vojo.
8:29 Kaj jen ili kriis, dirante:Kio estas inter ni kaj vi, ho Filo de Dio?  cxu vi venis cxi tien, por turmenti nin antaux la tempo?
8:30 Kaj malproksime de ili estis granda grego da porkoj, pasxtigxantaj tie.
8:31 Kaj la demonoj petegis lin, dirante:Se vi elpelos nin, forsendu nin en la gregon da porkoj.
8:32 Kaj li diris al ili:Iru. Kaj elirinte, ili foriris en la porkojn; kaj jen kuris la tuta grego malsupren de la krutajxo en la maron, kaj pereis en la akvoj.
8:33 Kaj la pasxtistoj forkuris kaj iris en la urbon, kaj rakontis cxion, kaj pri la demonhavintoj.
8:34 Kaj jen la tuta urbo elvenis renkonte al Jesuo; kaj vidinte lin, ili petegis, ke li transiru el iliaj limoj.
9:1 Kaj enirinte en sxipeton, li transiris, kaj venis en sian propran urbon.
9:2 Kaj jen oni alportis al li paralizulon, kusxantan sur lito; kaj Jesuo,  vidinte ilian fidon, diris al la paralizulo:Kuragxu, filo, viaj pekoj estas pardonitaj.
9:3 Kaj jen iuj el la skribistoj diris en si:CXi tiu blasfemas.
9:4 Kaj Jesuo, eksciante iliajn pensojn, diris:Kial vi pensas malbonon en viaj koroj?
9:5 CXar kio estas pli facila, diri:Viaj pekoj estas pardonitaj; aux diri:Levigxu kaj piediru?
9:6 Sed por ke vi sciu, ke la Filo de homo havas auxtoritaton sur la tero pardoni pekojn-tiam li diris al la paralizulo:Levigxu, prenu vian liton,  kaj iru al via domo.
9:7 Kaj li levigxis, kaj iris al sia domo.
9:8 Kaj vidinte tion, la homamasoj timis, kaj gloris Dion, kiu donis tian auxtoritaton al homoj.
9:9 Kaj Jesuo, forpasante de tie, vidis viron nomatan Mateo, sidantan cxe la impostejo; kaj li diris al li:Sekvu min. Kaj li starigxis, kaj sekvis lin.
9:10 Kaj dum li sidis cxe mangxo en la domo, jen multaj impostistoj kaj pekuloj venis kaj sidigxis tie kun Jesuo kaj liaj discxiploj.
9:11 Kaj vidinte tion, la Fariseoj diris al liaj discxiploj:Kial via instruisto mangxas kun impostistoj kaj pekuloj?
9:12 Kaj auxdinte tion, li diris:Ne la sanuloj bezonas kuraciston, sed la malsanuloj.
9:13 Sed iru, kaj lernu, kion signifas cxi tio:Mi deziras bonfaradon, sed ne oferon; cxar mi venis, por alvoki ne justulojn, sed pekulojn.
9:14 Tiam alvenis al li la discxiploj de Johano, dirante:Kial ni kaj la Fariseoj fastas ofte, sed viaj discxiploj ne fastas?
9:15 Kaj Jesuo diris al ili:CXu la filoj de la edzigxejo povas malgxoji, dum la fiancxo estas kun ili? Sed venos tagoj, kiam la fiancxo estos prenita for de ili, kaj tiam ili fastos.
9:16 Kaj neniu alkudras flikajxon el nefulita drapo sur malnovan veston, cxar la plenigajxo forprenas de la vesto, kaj pli malbona sxirajxo farigxas.
9:17 Ankaux oni ne enversxas novan vinon en malnovajn felsakojn; alie la felsakoj krevos, kaj la vino elfluos, kaj la felsakoj detruigxos; sed oni enversxas novan vinon en novajn felsakojn, kaj ambaux konservigxas.
9:18 Dum li tion parolis al ili, jen unu estro, alveninte, adorklinigxis al li, dirante:Mia filino jxus mortis; sed venu kaj metu vian manon sur sxin,  kaj sxi vivos.
9:19 Kaj Jesuo levigxis, kaj sekvis lin, kaj ankaux liaj discxiploj.
9:20 Kaj jen virino, kiu jam dek du jarojn havis sangofluon, venis malantaux lin kaj tusxis la randon de lia mantelo;
9:21 cxar sxi diris en si:Se mi nur tusxos lian mantelon, mi estos sanigita.
9:22 Kaj Jesuo, sin turninte kaj vidinte sxin, diris:Kuragxu, filino; via fido vin savis. Kaj en tiu sama horo la virino resanigxis.
9:23 Kaj Jesuo, veninte en la domon de la estro kaj vidinte la flutistojn kaj la homamason bruantajn,
9:24 diris:Foriru; cxar la knabineto ne mortis, sed dormas. Kaj ili mokridis lin.
9:25 Sed kiam la homamaso estis elpelita, li eniris, kaj prenis sxian manon;  kaj la knabineto levigxis.
9:26 Kaj disiris tiu famo en tiun tutan regionon.
9:27 Kaj kiam Jesuo foriris de tie, du blinduloj sekvis lin, kriante kaj dirante:Kompatu nin, ho filo de David.
9:28 Kaj kiam li venis en la domon, la blinduloj alvenis al li, kaj Jesuo diris al ili:CXu vi kredas, ke mi povas fari cxi tion? Ili diris al li:Jes,  Sinjoro.
9:29 Tiam li tusxis iliajn okulojn, dirante:Estu al vi laux via fido.
9:30 Kaj iliaj okuloj malfermigxis. Kaj Jesuo severe ordonis al ili:Gardu vin, ke neniu tion sciu.
9:31 Sed elirinte, ili disvastigis lian famon en tiu tuta regiono.
9:32 Kaj dum ili eliris, jen oni alportis al li mutan demonhavanton.
9:33 Kaj kiam la demono estis elpelita, la mutulo parolis; kaj la homamasoj miris, dirante:Neniam tia afero estas vidita en Izrael.
9:34 Sed la Fariseoj diris:Per la estro de la demonoj li elpelas demonojn.
9:35 Kaj Jesuo trairis cxiujn urbojn kaj vilagxojn, instruante en iliaj sinagogoj, kaj predikante la evangelion de la regno, kaj sanigante cxian malsanon kaj cxian malfortajxon.
9:36 Kaj vidante la homamasojn, li estis kortusxita pri ili, cxar ili estis mizerigitaj kaj disigitaj, kiel sxafoj ne havantaj pasxtiston.
9:37 Tiam li diris al siaj discxiploj:La rikolto ja estas abunda, sed la laborantoj estas malmultaj.
9:38 Petu do la Sinjoron de la rikolto, ke Li sendu laborantojn en Sian rikolton.
10:1 Kaj li alvokis al si la dek du discxiplojn, kaj donis al ili auxtoritaton super malpuraj spiritoj, por elpeli ilin, kaj por sanigi cxian malsanon kaj cxian malfortajxon.
10:2 Kaj la nomoj de la dek du apostoloj estas jenaj:la unua, Simon, kiu estis nomata Petro, kaj lia frato Andreo, Jakobo, filo de Zebedeo, kaj lia frato Johano,
10:3 Filipo kaj Bartolomeo, Tomaso, kaj Mateo, impostisto, Jakobo, filo de Alfeo, kaj Tadeo,
10:4 Simon, la Fervorulo, kaj Judas Iskariota, kiu ankaux perfidis lin.
10:5 CXi tiujn dek du Jesuo forsendis, kaj ordonis al ili, dirante:  Ne iru sur vojon de nacianoj, kaj ne eniru en urbon de Samarianoj;
10:6 sed iru prefere al la perditaj sxafoj de la domo de Izrael.
10:7 Kaj dum vi iros, prediku, dirante:La regno de la cxielo alproksimigxis.
10:8 Malsanulojn sanigu, mortintojn levu, leprulojn purigu, demonojn elpelu:donace vi ricevis, donace donu.
10:9 Ne provizu oron nek argxenton nek kupron en viajn zonojn,
10:10 nek saketon por vojagxo, nek du tunikojn, nek sxuojn, nek bastonon;  cxar la laboranto meritas sian nutrajxon.
10:11 Kaj en iu ajn urbo aux vilagxo, en kiun vi eniros, demandu, kiu tie estas inda; kaj logxu tie, gxis vi foriros.
10:12 Kaj venante en la domon, salutu gxin.
10:13 Kaj se la domo estas inda, via paco venu sur gxin; sed se gxi ne estas inda, via paco revenu al vi.
10:14 Kaj se iu ne akceptos vin, nek auxskultos viajn vortojn, tiam forirante el tiu domo aux tiu urbo, deskuu la polvon de viaj piedoj.
10:15 Vere mi diras al vi:Pli elporteble estos por la lando de Sodom kaj Gomora en la tago de jugxado, ol por tiu urbo.
10:16 Jen mi forsendas vin kiel sxafojn meze de lupoj; estu do prudentaj kiel serpentoj, kaj simplaj kiel kolomboj.
10:17 Sed gardu vin kontraux la homoj; cxar ili transdonos vin al sinedrioj,  kaj en siaj sinagogoj ili vin skurgxos;
10:18 kaj antaux provincestrojn kaj regxojn vi estos kondukitaj pro mi, por atesto al ili kaj al la nacianoj.
10:19 Sed kiam ili transdonos vin, ne zorgu, kiel aux kion vi parolos; cxar estos donita al vi en tiu horo tio, kion vi parolos.
10:20 CXar parolas ne vi, sed la Spirito de via Patro parolas en vi.
10:21 Kaj frato transdonos fraton al morto, kaj patro filon; kaj infanoj ribelos kontraux gepatroj kaj mortigos ilin.
10:22 Kaj vi estos malamataj de cxiuj pro mia nomo; sed kiu persistos gxis la fino, tiu estos savita.
10:23 Kaj kiam oni vin persekutos en unu urbo, forkuru en alian; cxar vere mi diras al vi:Vi ne trairos la urbojn de Izrael, antaux ol venos la Filo de homo.
10:24 Discxiplo ne estas super sia instruanto, nek sklavo super sia sinjoro.
10:25 Suficxas por la discxiplo, ke li estu kiel lia instruanto, kaj la sklavo, kiel lia sinjoro. Se oni nomis la dommastron Baal-Zebub, kiom pli ankaux liajn domanojn!
10:26 Tial ne timu ilin, cxar nenio estas kovrita, kio ne estos elmontrita,  kaj nenio kasxita, kio ne estos konigita.
10:27 Kion mi diras al vi en la mallumo, tion parolu en la lumo; kaj kion vi auxdas en la orelon, tion proklamu sur la tegmentoj.
10:28 Kaj ne timu tiujn, kiuj mortigas la korpon, sed ne povas mortigi la animon; sed prefere timu Tiun, kiu povas pereigi kaj animon kaj korpon en Gehena.
10:29 CXu oni ne vendas du paserojn por asaro? tamen unu el ili ne falos teren sen via Patro;
10:30 sed ecx la haroj de via kapo estas cxiuj kalkulitaj.
10:31 Tial ne timu; vi valoras pli, ol multaj paseroj.
10:32 CXiun do, kiu konfesos min antaux homoj, mi ankaux konfesos antaux mia Patro, kiu estas en la cxielo.
10:33 Sed kiu malkonfesos min antaux homoj, tiun mi ankaux malkonfesos antaux mia Patro, kiu estas en la cxielo.
10:34 Ne supozu, ke mi venis, por enkonduki pacon sur la teron; mi venis, por enkonduki ne pacon, sed glavon.
10:35 CXar mi venis, por kontrauxmeti viron kontraux lian patron, kaj filinon kontraux sxian patrinon, kaj bofilinon kontraux sxian bopatrinon;
10:36 kaj la domanoj de homo estos liaj malamikoj.
10:37 Kiu amas patron aux patrinon pli ol min, tiu ne estas inda je mi; kaj kiu amas filon aux filinon pli ol min, tiu ne estas inda je mi.
10:38 Kaj kiu ne prenas sian krucon kaj sekvas post mi, tiu ne estas inda je mi.
10:39 Kiu trovas sian vivon, tiu gxin perdos; kaj kiu perdas sian vivon pro mi, tiu gxin trovos.
10:40 Kiu vin akceptas, tiu min akceptas; kaj kiu min akceptas, tiu akceptas Tiun, kiu min sendis.
10:41 Kiu akceptas profeton en la nomo de profeto, tiu ricevos rekompencon de profeto; kaj kiu akceptas justulon en la nomo de justulo, tiu ricevos rekompencon de justulo.
10:42 Kaj kiu trinkigos nur tason da malvarma akvo al unu el cxi tiuj malgranduloj en la nomo de discxiplo, vere mi diras al vi, tiu neniel perdos sian rekompencon.
11:1 Kaj kiam Jesuo finis siajn ordonojn al siaj dek du discxiploj, li foriris de tie, por instrui kaj prediki en iliaj urboj.
11:2 Kaj kiam Johano auxdis en la malliberejo pri la faroj de Kristo, li sendis per siaj discxiploj,
11:3 por diri al li:CXu vi estas la venonto, aux cxu ni atendu alian?
11:4 Kaj Jesuo responde diris al ili:Iru kaj sciigu al Johano tion, kion vi auxdas kaj vidas:
11:5 blinduloj ricevas vidpovon, kaj lamuloj marsxas, lepruloj estas purigitaj, kaj surduloj auxdas, kaj mortintoj levigxas, kaj al malricxuloj evangelio estas predikata.
11:6 Kaj felicxa estas cxiu, kiu ne falpusxigxas pro mi.
11:7 Kaj kiam ili foriris, Jesuo komencis paroli al la homamasoj pri Johano:Kion vi eliris en la dezerton por rigardi? cxu junkon skuatan de la vento?
11:8 Sed kion vi eliris por vidi? cxu homon mole vestitan? Jen tiuj, kiuj portas molajn vestojn, trovigxas en domoj de regxoj.
11:9 Sed kion vi eliris por vidi? cxu profeton? Jes, mi diras al vi, kaj multe pli ol profeton.
11:10 CXar li estas tiu, pri kiu estas skribite:      Jen Mi sendos Mian angxelon antaux via vizagxo,   Kaj li preparos antaux vi vian vojon.
11:11 Vere mi diras al vi:Inter naskitoj de virinoj ne aperis iu pli granda ol Johano, la Baptisto; tamen tiu, kiu estas nur malgranda en la regno de la cxielo, estas pli granda ol li.
11:12 Kaj de post la tagoj de Johano, la Baptisto, gxis nun, la regno de la cxielo estas perfortata, kaj perfortuloj kaptas gxin.
11:13 CXar cxiuj profetoj kaj la legxo profetis gxis Johano.
11:14 Kaj se vi volas tion ricevi, tiu estas Elija, kiu estis venonta.
11:15 Kiu havas orelon por auxdi, tiu auxdu.
11:16 Sed al kio mi komparu cxi tiun generacion? GXi similas al infanoj, kiuj sidas sur la placoj, kaj vokas al la ceteraj,
11:17 dirante:Ni flutis al vi, kaj vi ne dancis; ni lamentis, kaj vi ne ploris.
11:18 CXar venis Johano, nek mangxante nek trinkante, kaj ili diras:Li havas demonon.
11:19 La Filo de homo venis, mangxante kaj trinkante, kaj ili diras:Jen mangxegulo kaj vindrinkulo, amiko de impostistoj kaj pekuloj! Kaj la sagxeco estas pravigita de siaj faroj.
11:20 Tiam li komenci riprocxi la urbojn, en kiuj estis faritaj la plej multaj el liaj potencaj faroj; cxar ili ne pentis.
11:21 Ve al vi, HXorazin! Ve al vi, Betsaida! CXar se en Tiro kaj Cidon estus faritaj tiuj potencajxoj, kiuj estas faritaj en vi, antaux longe ili jam pentus en sakajxo kaj cindro.
11:22 Tamen mi diras al vi:Estos pli elporteble por Tiro kaj Cidon en la tago de jugxado, ol por vi.
11:23 Kaj vi, Kapernaum! cxu vi estos altigita gxis la cxielo? vi malsuprenigxos gxis Hades; cxar se en Sodom estus faritaj tiuj potencajxoj,  kiuj estas faritaj en vi, gxi restus gxis hodiaux.
11:24 Tamen mi diras al vi:Estos pli elporteble por la lando de Sodom en la tago de jugxado, ol por vi.
11:25 En tiu tempo Jesuo ekparolis kaj diris:Mi Vin gloras, ho Patro, Sinjoro de la cxielo kaj la tero, ke tion Vi kasxis for de sagxuloj kaj prudentuloj,  kaj malkasxis al infanoj;
11:26 jes, Patro, cxar tiel estis bone antaux Vi.
11:27 CXio estas transdonita al mi de mia Patro, kaj neniu konas la Filon krom la Patro, nek iu konas la Patron krom la Filo, kaj tiu, al kiu la Filo volas malkasxi Lin.
11:28 Venu al mi cxiuj, kiuj estas laborantaj kaj sxargxitaj, kaj mi vin ripozigos.
11:29 Metu sur vin mian jugon, kaj lernu cxe mi, cxar mi estas milda kaj korhumila; kaj vi trovos ripozon por viaj animoj.
11:30 CXar mia jugo estas facila, kaj mia sxargxo estas malpeza.
12:1 En tiu tempo Jesuo iris en sabato tra la grenkampoj, kaj liaj discxiploj malsatis, kaj komencis desxiri spikojn, kaj mangxi.
12:2 Sed la Fariseoj, vidinte, diris al li:Jen viaj discxiploj faras tion,  kio ne estas permesata en sabato.
12:3 Sed li diris al ili:CXu vi ne legis, kion faris David, kiam malsatis li kaj liaj kunuloj?
12:4 ke li eniris en la domon de Dio, kaj mangxis la panojn de propono, kiujn mangxi ne estis permesate al li, nek al liaj kunuloj, sed nur al la pastroj?
12:5 Kaj cxu vi ne legis en la legxo, kiel en sabato la pastroj en la templo profanas la sabaton kaj estas senkulpaj?
12:6 Sed mi diras al vi, ke alestas cxi tie io pli granda ol la templo.
12:7 Sed se vi komprenus, kion signifas cxi tio:Mi deziras bonfaradon, sed ne oferon; vi ne kondamnus la senkulpajn.
12:8 CXar la Filo de homo estas sinjoro de la sabato.
12:9 Kaj li foriris de tie, kaj eniris en ilian sinagogon;
12:10 kaj jen viro, havanta manon velkintan. Kaj oni demandis al li,  dirante:CXu estas permesate sanigi en sabato? por ke ili povu lin akuzi.
12:11 Kaj li diris al ili:Kiu el vi, havanta unu sxafon, se gxi falos en fosajxon en sabato, ne ekprenos kaj levos gxin?
12:12 Kiom do viro superas sxafon! Tial estas permesate bonfari en sabato.
12:13 Tiam li diris al la viro:Etendu vian manon. Kaj cxi tiu etendis gxin,  kaj gxi tute resanigxis kiel la alia.
12:14 Sed la Fariseoj eliris, kaj konsiligxis kontraux li, kiamaniere lin pereigi.
12:15 Kaj Jesuo, eksciante, foriris de tie, kaj multaj lin sekvis; kaj li sanigis ilin cxiujn,
12:16 kaj admonis ilin, ke ili ne konatigu lin;
12:17 por ke plenumigxu tio, kio estis dirita per la profeto Jesaja, nome:
12:18 Jen estas Mia servanto, kiun Mi elektis,   Mia amata, en kiu Mia animo havas plezuron.   Mi metos Mian Spiriton sur lin;   Kaj li proklamos justecon al la nacioj.
12:19 Li ne disputados, nek lauxte krios;   Kaj oni ne auxdos sur la stratoj lian vocxon.
12:20 Kanon rompetitan li ne rompos,   Kaj mecxon senfajrigxantan li ne estingos,   GXis li elsendos jugxon por venko.
12:21 Kaj al lia nomo esperos la nacioj.
12:22 Tiam oni kondukis al li demonhavanton, blindan kaj mutan; kaj li sanigis lin, tiel ke la mutulo parolis kaj vidis.
12:23 Kaj miris cxiuj homamasoj, kaj diris:CXu cxi tiu estas la filo de David?
12:24 Sed la Fariseoj, auxdinte, diris:CXi tiu ne elpelas demonojn krom per Baal-Zebub, estro de la demonoj.
12:25 Kaj sciante iliajn pensojn, li diris al ili:CXiu regno dividita kontraux si dezertigxas, kaj cxiu urbo aux domo dividita kontraux si ne starados;
12:26 kaj se Satano elpelas Satanon, li estas dividita kontraux si; kiel do staros lia regno?
12:27 Kaj se mi per Baal-Zebub elpelas demonojn, per kiu viaj filoj elpelas ilin? tial ili estos viaj jugxantoj.
12:28 Sed se mi per la Spirito de Dio elpelas demonojn, tiam la regno de Dio estas veninta sur vin.
12:29 Kaj kiel oni povas eniri en la domon de la fortulo kaj trarabi liajn posedajxojn, se unue li ne ligos la fortulon? kaj poste li trarabos lian domon.
12:30 Kiu ne estas kun mi, tiu estas kontraux mi; kaj kiu ne kolektas kun mi,  tiu disjxetas.
12:31 Tial mi diras al vi:CXia peko kaj cxia blasfemo estos pardonita el homoj; sed la blasfemo kontraux la Spirito ne estos pardonita.
12:32 Kaj al iu, kiu parolos vorton kontraux la Filo de homo, tio estos pardonita; sed al iu, kiu parolos kontraux la Sankta Spirito, tio ne estos pardonita en cxi tiu mondo, nek en la venonta.
12:33 Aux faru la arbon bona kaj gxian frukton bona, aux faru la arbon malbona kaj gxian frukton malbona; cxar la arbo estas konata per la frukto.
12:34 Ho vipuridoj! kiel vi povas paroli bonajxojn, estante malbonaj? cxar el la abundo de la koro la busxo parolas.
12:35 La bona homo el sia bona trezoro elmetas bonajxojn; kaj la malbona homo el sia malbona trezoro elmetas malbonajxojn.
12:36 Kaj mi diras al vi, ke pro cxiu senutila vorto, kiun homoj parolos, ili donos respondon en la tago de jugxado.
12:37 CXar laux viaj vortoj vi estos pravigitaj, kaj laux viaj vortoj vi estos kondamnitaj.
12:38 Tiam iuj el la skribistoj kaj Fariseoj respondis al li,  dirante:Majstro, ni deziras vidi signon de vi.
12:39 Sed li respondis kaj diris al ili:Malbona kaj adultema generacio sercxas signon; kaj neniu signo estos donita al gxi krom la signo de la profeto Jona;
12:40 cxar kiel Jona estis tri tagojn kaj tri noktojn en la ventro de la marmonstro, tiel la Filo de homo estos tri tagojn kaj tri noktojn en la koro de la tero.
12:41 Viroj Nineveanoj staros en la jugxado kun cxi tiu generacio, kaj kondamnos gxin; cxar ili pentis pro la predikado de Jona; kaj jen iu pli granda ol Jona estas cxi tie.
12:42 La regxino de la sudo levigxos en la jugxado kun cxi tiu generacio, kaj kondamnos gxin; cxar sxi venis el la finoj de la tero, por auxskulti la sagxon de Salomono; kaj jen iu pli granda ol Salomono estas cxi tie.
12:43 Sed kiam la malpura spirito eliras el homo, gxi trairas tra senakvaj lokoj, sercxante ripozon, sed ne trovas gxin.
12:44 Tiam gxi diras:Mi reiros al mia domo, el kie mi eliris. Kaj alveninte,  gxi trovas gxin vakanta, balaita, kaj ornamita.
12:45 Tiam gxi iras, kaj kunprenas al si sep aliajn spiritojn pli malbonajn ol gxi mem, kaj ili eniras kaj logxas tie; kaj la fina stato de tiu homo farigxas pli malbona, ol la unua. Tiel estos ankaux al cxi tiu malbona generacio.
12:46 Dum li ankoraux parolis al la homamasoj, jen lia patrino kaj liaj fratoj staris ekstere, dezirantaj paroli kun li.
12:47 Kaj iu diris al li:Jen via patrino kaj viaj fratoj staras ekstere,  dezirantaj paroli kun vi.
12:48 Sed li responde diris al tiu, kiu parolis al li:Kiu estas mia patrino?  kaj kiuj estas miaj fratoj?
12:49 Kaj etendinte la manon al siaj discxiploj, li diris:Jen mia patrino kaj miaj fratoj!
12:50 CXar kiu ajn faros la volon de mia Patro, kiu estas en la cxielo, tiu estas mia frato kaj mia fratino kaj mia patrino.
13:1 En tiu tago Jesuo eliris el la domo kaj sidigxis apud la maro.
13:2 Kaj kolektigxis al li grandaj homamasoj, tiel ke li eniris en sxipeton,  kaj sidis; kaj la tuta homamaso staris sur la marbordo.
13:3 Kaj li multe parolis al ili per paraboloj, dirante:Jen semisto eliris,  por semi;
13:4 kaj dum li semis, iuj semoj falis apud la vojo, kaj la birdoj venis kaj formangxis ilin;
13:5 kaj aliaj falis sur sxtonajn lokojn, kie ili ne havis multe da tero; kaj tuj ili ekkreskis, cxar ili ne havis profundecon de tero;
13:6 kaj kiam la suno levigxis, ili brulsekigxis, kaj cxar ili ne havis radikon, ili forvelkis.
13:7 Kaj aliaj falis inter dornojn, kaj la dornoj kreskis kaj sufokis ilin;
13:8 kaj aliaj falis sur la bonan teron, kaj donis frukton, jen centoble, jen sesdekoble, jen tridekoble.
13:9 Kiu havas orelojn, tiu auxdu.
13:10 Kaj la discxiploj venis, kaj diris al li:Kial vi parolas al ili per paraboloj?
13:11 Kaj li respondis kaj diris al ili:Al vi estas donite scii la misterojn de la regno de la cxielo, sed al ili ne estas donite.
13:12 CXar kiu ajn havas, al tiu estos donite, kaj li havos abundon; sed kiu ajn ne havas, for de tiu estos prenita ecx tio, kion li havas.
13:13 Tial mi parolas al ili per paraboloj; cxar vidante, ili ne rimarkas,  kaj auxdante, ili ne auxdas nek komprenas.
13:14 Kaj por ili plenumigxis tiu profetajxo de Jesaja, kiu diras:   Auxdante, vi auxdos, sed ne komprenos;   Kaj vidante, vi vidos, sed ne rimarkos;
13:15 CXar la koro de tiu popolo grasigxis,   Kaj iliaj oreloj auxdas malklare,   Kaj siajn okulojn ili fermis;   Por ke ili ne vidu per siaj okuloj,   Kaj ne auxdu per siaj oreloj,   Kaj ne komprenu per sia koro,   Kaj ne rekonvertigxu,   Kaj ke Mi ne sanigu ilin.
13:16 Sed felicxaj estas viaj okuloj, cxar ili vidas; kaj viaj oreloj, cxar ili auxdas.
13:17 Vere mi diras al vi, ke multaj profetoj kaj justuloj deziris vidi tion,  kion vi vidas, sed ili ne vidis; kaj auxdi tion, kion vi auxdas, sed ili ne auxdis.
13:18 Vi do auxdu la parabolon de la semisto.
13:19 Kiam iu auxdas la vorton de la regno kaj ne komprenas gxin, tiam venas la malbonulo, kaj forprenas tion, kio estas semita en lia koro. CXi tiu estas la ricevinta semon apud la vojo.
13:20 Kaj tiu, kiu ricevis semon sur la sxtonaj lokoj, estas tiu, kiu auxdas la vorton kaj tuj kun gxojo akceptas gxin;
13:21 sed li ne havas radikon en si, sed restas nur portempe, kaj kiam venas sufero aux persekuto pro la vorto, tuj li falpusxigxas.
13:22 Kaj kiu ricevis semon inter la dornoj, estas tiu, kiu auxdas la vorton;  sed la zorgoj de la mondo kaj la trompo de ricxo sufokas la vorton, kaj li farigxas senfrukta.
13:23 Kaj kiu ricevis semon sur la bona tero, estas tiu, kiu auxdas la vorton kaj komprenas gxin; kaj tiu ja portas frukton, kaj donas, jen centoble, jen sesdekoble, jen tridekoble.
13:24 Alian parabolon li proponis al ili, dirante:La regno de la cxielo similas al homo, kiu semis bonan semon en sia kampo;
13:25 sed dum homoj dormis, lia malamiko venis kaj semis lolon meze de la tritiko, kaj foriris.
13:26 Kaj kiam la trunketo kreskis kaj donis frukton, tiam aperis ankaux la lolo.
13:27 Kaj la sklavoj de la dommastro venis, kaj diris al li:Sinjoro, cxu vi ne semis bonan semon en via kampo? De kie do gxi havas lolon?
13:28 Kaj li diris al ili:Iu malamiko faris tion. Kaj la sklavoj diris al li:CXu vi do volas, ke ni iru kaj kolektu gxin?
13:29 Sed li diris:Ne; por ke, kolektante la lolon, vi ne elradikigu ankaux la tritikon.
13:30 Lasu al ambaux kreski kune gxis la rikolto; kaj en la tempo de la rikolto mi diros al la rikoltistoj:Kolektu unue la lolon, kaj ligu gxin en faskojn, por bruligi gxin; sed kolektu la tritikon en mian grenejon.
13:31 Alian parabolon li proponis al ili, dirante:La regno de la cxielo similas al sinapa semeto, kiun viro prenis kaj semis en sia kampo;
13:32 gxi vere estas pli malgranda ol cxiuj semoj, sed kreskinte, gxi estas pli granda ol la legomoj, kaj farigxas arbo, tiel ke venas la birdoj de la cxielo kaj logxas en gxiaj brancxoj.
13:33 Alian parabolon li parolis al ili:La regno de la cxielo similas al fermentajxo, kiun virino prenis kaj kasxis en tri mezurojn da faruno, gxis la tuto fermentis.
13:34 CXion tion parolis Jesuo per paraboloj al la homamasoj, kaj sen parabolo li parolis nenion al ili;
13:35 por ke plenumigxu tio, kio estis dirita per la profeto, nome:      Mi malfermos per sentenco mian busxon;   Mi eldiros enigmojn el tempo antikva.
13:36 Tiam forsendinte la homamasojn, li venis en la domon; kaj liaj discxiploj venis al li, dirante:Klarigu al ni la parabolon pri la lolo de la kampo.
13:37 Kaj responde li diris:Tiu, kiu semas la bonan semon, estas la Filo de homo;
13:38 kaj la kampo estas la mondo; kaj la bonaj semoj estas la filoj de la regno; kaj la lolo estas la filoj de la malbonulo;
13:39 kaj la malamiko, kiu ilin semis, estas la diablo; kaj la rikolto estas la fino de la mondagxo; kaj la rikoltistoj estas angxeloj.
13:40 Kiel do la lolo estas kolektita kaj bruligita per fajro, tiel estos cxe la fino de la mondagxo.
13:41 La Filo de homo elsendos siajn angxelojn, kaj ili kolektos el lia regno cxiun falpusxilon, kaj cxiujn, kiuj faras maljustecon,
13:42 kaj jxetos ilin en la fornon de fajro; tie estos la plorado kaj la grincado de dentoj.
13:43 Tiam la justuloj brilos kiel la suno en la regno de sia Patro. Kiu havas orelojn, tiu auxdu.
13:44 La regno de la cxielo similas al kasxita en kampo trezoro, kiun viro trovis kaj kasxis, kaj pro gxojo li iras kaj vendas cxion, kion li posedas,  kaj acxetas tiun kampon.
13:45 Cetere, la regno de la cxielo similas al komercisto, sercxanta belajn perlojn;
13:46 kaj trovinte unu multevaloran perlon, li iris kaj vendis cxion, kion li posedis, kaj acxetis gxin.
13:47 Plue, la regno de la cxielo similas al reto, kiu estis jxetita en la maron kaj kolektis el cxiu speco,
13:48 kaj kiun, kiam gxi plenigxis, oni suprentiris al la marbordo; kaj sidigxinte, ili kolektis la bonajn en ujojn, sed la malbonajn ili jxetis eksteren.
13:49 Tiel estos en la fino de la mondagxo:la angxeloj eliros, kaj apartigos la malbonulojn el inter la justuloj,
13:50 kaj jxetos ilin en la fornon de fajro; tie estos la plorado kaj la grincado de dentoj.
13:51 CXu vi komprenis cxion tion? Ili diris al li:Jes.
13:52 Kaj li diris al ili:Tial cxiu skribisto, discxipligita en la regnon de la cxielo, similas al dommastro, kiu elportas el sia trezorejo objektojn novajn kaj malnovajn.
13:53 Kaj kiam Jesuo finis tiujn parabolojn, li foriris de tie.
13:54 Kaj veninte en sian patrujon, li instruis ilin en ilia sinagogo, tiel ke ili miris, kaj diris:De kie cxi tiu viro havas tian sagxecon kaj la potencajxojn?
13:55 CXu cxi tiu ne estas la filo de la cxarpentisto? cxu lia patrino ne estas nomata Maria? kaj liaj fratoj Jakobo kaj Joses kaj Simon kaj Judas?
13:56 Kaj cxu liaj fratinoj ne estas cxiuj cxe ni? De kie do li cxion tion havas?
13:57 Kaj ili ofendigxis pro li. Sed Jesuo diris al ili:Profeto ne estas sen honoro, krom en sia patrujo kaj en sia domo.
13:58 Kaj pro ilia nekredemo li faris tie ne multajn potencajxojn.
14:1 En tiu tempo la tetrarhxo Herodo auxdis la famon pri Jesuo,
14:2 kaj diris al siaj servantoj:Tiu estas Johano, la Baptisto; li levigxis el la mortintoj, kaj tial tiuj potencajxoj energias en li.
14:3 CXar Herodo jam arestis Johanon kaj ligis lin kaj metis lin en malliberejon pro Herodias, kiu estis edzino de lia frato Filipo.
14:4 CXar Johano diris al li:Ne decas, ke vi havu sxin.
14:5 Kaj dezirante mortigi lin, li timis la popolon, cxar oni opiniis lin profeto.
14:6 Sed kiam venis la naskotaga festo de Herodo, la filino de Herodias dancis en la mezo, kaj placxis al Herodo.
14:7 Tiam li jxure promesis doni al sxi ion ajn, kion sxi petos.
14:8 Kaj sxi, instigite de sia patrino, diris:Donu al mi cxi tie sur plado la kapon de Johano, la Baptisto.
14:9 Kaj la regxo malgxojis; tamen pro siaj jxuroj kaj pro la kunmangxantoj li ordonis doni gxin;
14:10 kaj sendinte, li senkapigis Johanon en la malliberejo.
14:11 Kaj oni alportis lian kapon sur plado, kaj donis gxin al la knabino,  kaj sxi alportis gxin al sia patrino.
14:12 Kaj liaj discxiploj venis kaj forportis la korpon kaj enterigis gxin,  kaj ili iris kaj rakontis tion al Jesuo.
14:13 Kaj Jesuo, auxdinte, foriris de tie en sxipeto al dezerta loko aparte;  kaj la homamasoj, auxdinte, sekvis lin, piedirante el la urboj.
14:14 Kaj li elvenis, kaj vidis grandan homamason, kaj li kortusxigxis pri ili, kaj sanigis iliajn malsanulojn.
14:15 Kaj kiam venis la vespero, liaj discxiploj venis al li, dirante:La loko estas dezerta, kaj la horo jam pasis; forsendu la homamason, por ke ili iru en la vilagxojn kaj acxetu por si mangxajxon.
14:16 Sed Jesuo diris al ili:Ili ne bezonas foriri; vi donu al ili mangxi.
14:17 Kaj ili diris al li:Ni nenion havas cxi tie, krom kvin panoj kaj du fisxoj.
14:18 Kaj li diris:Alportu ilin cxi tien al mi.
14:19 Kaj li ordonis al la homamasoj sidigxi sur la herbo; kaj li prenis la kvin panojn kaj la du fisxojn, kaj suprenrigardinte al la cxielo, li benis kaj dispecigis la panojn, kaj donis al la discxiploj, kaj la discxiploj al la homamasoj.
14:20 Kaj cxiuj mangxis kaj satigxis; kaj oni kolektis da postrestintaj fragmentoj dek du plenajn korbojn.
14:21 Kaj la mangxantoj estis cxirkaux kvin mil viroj, krom virinoj kaj infanoj.
14:22 Kaj tuj li devigis la discxiplojn eniri en la sxipeton kaj iri antaux li al la alia bordo, gxis li forsendos la homamason.
14:23 Kaj forsendinte la homamason, li supreniris sur la monton sola, por pregxi; kaj kiam vesperigxis, li estis tie sola.
14:24 Sed la sxipeto jam estis meze de la maro, turmentata de la ondoj; cxar la vento estis kontrauxa.
14:25 Kaj en la kvara gardoparto de la nokto li venis al ili, irante sur la maro.
14:26 Sed la discxiploj, vidante lin iranta sur la maro, maltrankviligxis,  dirante:Jen fantomo; kaj ili ekkriis pro timo.
14:27 Sed tuj Jesuo parolis al ili, dirante:Kuragxu; gxi estas mi; ne timu.
14:28 Kaj responde al li Petro diris:Sinjoro, se gxi estas vi, ordonu min veni al vi sur la akvo.
14:29 Kaj li diris:Venu. Kaj Petro, malsuprenirinte el la sxipeto, iris sur la akvo, por veni al Jesuo.
14:30 Sed vidante la venton, li timis, kaj komencante subakvigxi, li ekkriis,  dirante:Sinjoro, savu min.
14:31 Kaj tuj Jesuo etendis la manon kaj ektenis lin, dirante al li:Ho malgrandfidulo, kial vi dubis?
14:32 Kaj kiam ili supreniris en la sxipeton, la vento cxesigxis.
14:33 Kaj tiuj, kiuj estis en la sxipeto, adorklinigxis al li, dirante:Vere vi estas Filo de Dio.
14:34 Kaj transirinte, ili alvenis teren cxe Genesaret.
14:35 Kaj kiam la viroj de tiu loko ekkonis lin, ili sendis en la tutan cxirkauxajxon, kaj venigis al li cxiujn malsanulojn;
14:36 kaj ili petis lin, ke ili nur tusxu la randon de lia mantelo; kaj cxiuj, kiuj tusxis, estis tute resanigitaj.
15:1 Tiam alvenis al Jesuo el Jerusalem Fariseoj kaj skribistoj, dirante:
15:2 Kial viaj discxiploj transpasxas la tradicion de la antauxuloj? cxar ili ne lavas siajn manojn, kiam ili mangxas panon.
15:3 Kaj li responde diris al ili:Kial vi ankaux transpasxas la ordonon de Dio per via tradicio?
15:4 CXar Dio diris:Respektu vian patron kaj vian patrinon; kaj:Kiu malbenas sian patron aux sian patrinon, tiu nepre mortu.
15:5 Sed vi diras:Se iu diros al sia patro aux al sia patrino:Oferdono estu tio, per kio vi povus profiti de mi,
15:6 tiu ne devas respekti sian patron aux sian patrinon. Kaj vi vantigis la vorton de Dio per via tradicio.
15:7 Ho hipokrituloj, bone profetis Jesaja pri vi, dirante:
15:8 CXi tiu popolo honoras Min per siaj lipoj,   Sed ilia koro estas malproksime de Mi.
15:9 Sed vane ili Min adoras,   Instruante kiel doktrinojn ordonojn de homoj.
15:10 Kaj alvokinte al si la homamason, li diris al ili:Auxskultu kaj komprenu:
15:11 Ne tio, kio eniras en la busxon, profanas la homon; sed kio eliras el la busxo, tio profanas la homon.
15:12 Tiam veninte, la discxiploj diris al li:CXu vi scias, ke la Fariseoj ofendigxis, kiam ili auxdis tiun diron?
15:13 Sed li responde diris:CXiu kreskajxo, kiun mia cxiela Patro ne plantis,  estos elradikigita.
15:14 Lasu ilin; ili estas blindaj kondukantoj de blinduloj. Kaj se blindulo kondukos blindulon, ambaux falos en fosajxon.
15:15 Kaj Petro responde diris al li:Klarigu al ni tiun parabolon.
15:16 Kaj li diris:CXu vi ankaux estas ecx ankoraux sen kompreno?
15:17 CXu vi ne konscias, ke cxio, eniranta en la busxon, pasas en la ventron kaj estas eljxetata en apartan lokon?
15:18 Sed tio, kio eliras el la busxo, elvenas el la koro, kaj profanas la homon.
15:19 CXar el la koro eliras malvirtaj pensoj, mortigoj, adultoj,  malcxastajxoj, sxteloj, falsatestoj, blasfemoj:
15:20 jen tio, kio profanas la homon, sed mangxi kun manoj nelavitaj ne profanas la homon.
15:21 Kaj elirinte de tie, Jesuo foriris en la regionojn apud Tiro kaj Cidon.
15:22 Kaj jen virino Kanaana, veninte el tiuj limlandoj, kriis, dirante:Ho Sinjoro, filo de David, kompatu min; mia filino estas terure turmentata de demono.
15:23 Sed li ne respondis al sxi ecx unu vorton. Kaj alveninte, liaj discxiploj petis lin, dirante:Forsendu sxin, cxar sxi krias post ni.
15:24 Kaj li responde diris:Mi ne estas sendita, krom al la perditaj sxafoj el la domo de Izrael.
15:25 Sed sxi venis kaj adorklinigxis al li, dirante:Sinjoro, helpu min.
15:26 Sed li responde diris:Ne decas preni la panon de la infanoj kaj jxeti gxin al la hundetoj.
15:27 Sed sxi diris:Jes, Sinjoro; cxar ecx la hundetoj mangxas el la panpecetoj, kiuj falas de la tablo de iliaj sinjoroj.
15:28 Tiam responde Jesuo diris al sxi:Ho virino, granda estas via fido; estu al vi, kiel vi volas. Kaj sxia filino estis sanigita de post tiu horo.
15:29 Kaj transirinte de tie, Jesuo venis apud la maron de Galileo; kaj suprenirinte sur la monton, li sidigxis tie.
15:30 Kaj alvenis al li grandaj homamasoj, havante kun si homojn lamajn,  blindajn, mutajn, kriplajn, kun multaj aliaj, kaj metis ilin apud liajn piedojn; kaj li sanigis ilin;
15:31 tiel ke la homamaso miris, vidante mutulojn parolantaj, kriplulojn sanaj, kaj lamulojn piedirantaj, kaj blindulojn vidantaj; kaj ili gloris la Dion de Izrael.
15:32 Kaj Jesuo, alvokinte al si siajn discxiplojn, diris:Mi kortusxigxas pro la homamaso, cxar jam tri tagojn ili restas cxe mi, kaj nenion havas mangxi;  kaj mi ne volas forsendi ilin fastantaj, por ke ili ne lacigxu sur la vojo.
15:33 Kaj la discxiploj diris al li:De kie ni povas ricevi en la dezerto tiom da panoj, por satigi tiom da homoj?
15:34 Kaj Jesuo diris al ili:Kiom da panoj vi havas? Kaj ili diris:Sep, kaj kelkajn malgrandajn fisxojn.
15:35 Kaj li ordonis al la homamaso sidigxi sur la tero;
15:36 kaj li prenis la sep panojn kaj la fisxojn; kaj doninte dankon, li dispecigis ilin, kaj donis al la discxiploj, kaj la discxiploj al la homamasoj.
15:37 Kaj cxiuj mangxis kaj satigxis; kaj oni kolektis da postrestintaj fragmentoj sep korbegojn plenajn.
15:38 Kaj la mangxantoj estis kvar mil viroj, krom virinoj kaj infanoj.
15:39 Kaj forsendinte la homamasojn, li eniris en la sxipeton, kaj venis en la regionojn de Magadan.
16:1 Kaj alvenis la Fariseoj kaj la Sadukeoj, kaj por provi lin postulis, ke li montru al ili signon el la cxielo.
16:2 Kaj responde li diris al ili:Kiam vesperigxas, vi diras:Estos bona vetero, cxar la cxielo rugxigxas;
16:3 kaj frumatene:Estos hodiaux malbona vetero, cxar la cxielo rugxigxas kolere. La vizagxon de la cxielo vi povas jugxi, sed la signojn de la tempo vi ne povas.
16:4 Generacio malbona kaj adultema sercxas signon; kaj signo ne estos donita al gxi, krom la signo de Jona. Kaj lasinte ilin, li foriris.
16:5 Kaj la discxiploj, transirinte al la alia bordo, forgesis preni panojn.
16:6 Sed Jesuo diris al ili:Zorgu, kaj gardu vin kontraux la fermentajxo de la Fariseoj kaj Sadukeoj.
16:7 Kaj ili diskutis inter si, dirante:CXar ni ne prenis panojn.
16:8 Sed Jesuo, eksciante tion, diris:Kial vi diskutas inter vi, ho malgrandfiduloj, pro tio, ke vi ne prenis panojn?
16:9 CXu vi ankoraux ne konscias, nek memoras la kvin panojn de la kvin mil,  kaj kiom da korboj vi kolektis?
16:10 Nek la sep panojn de la kvar mil, kaj kiom da korbegoj vi kolektis?
16:11 Kial vi ne komprenas, ke ne pri panoj mi diris al vi:Gardu vin kontraux la fermentajxo de la Fariseoj kaj Sadukeoj?
16:12 Tiam ili ekkomprenis, ke li admonis ilin sin gardi ne kontraux la fermentajxo de panoj, sed kontraux la instruado de la Fariseoj kaj Sadukeoj.
16:13 Kaj Jesuo, veninte en la regionojn de Cezarea Filipi, demandis siajn discxiplojn, dirante:Kiu, diras la homoj, ke mi, la Filo de homo, estas?
16:14 Kaj ili diris:Laux iuj:Johano, la Baptisto; laux aliaj:Elija; kaj laux aliaj:Jeremia, aux unu el la profetoj.
16:15 Li diris al ili:Sed vi, kiu vi diras, ke mi estas?
16:16 Kaj responde Simon Petro diris:Vi estas la Kristo, la Filo de la vivanta Dio.
16:17 Kaj Jesuo responde diris al li:Felicxa vi estas, Simon Bar-Jona; cxar ne karno kaj sango tion malkasxis al vi, sed mia Patro, kiu estas en la cxielo.
16:18 Kaj mi diras al vi, ke vi estas Petro, kaj sur cxi tiu roko mi konstruos mian eklezion; kaj pordegoj de Hades ne superfortos gxin.
16:19 Mi donos al vi la sxlosilojn de la regno de la cxielo; kaj kion ajn vi ligos sur la tero, tio estos ligita en la cxielo; kaj kion ajn vi malligos sur la tero, tio estos malligita en la cxielo.
16:20 Tiam li admonis la discxiplojn, ke ili diru al neniu, ke li estas la Kristo.
16:21 De post tiu tempo Jesuo komencis montri al siaj discxiploj, ke li devas iri al Jerusalem, kaj multe suferi cxe la pliagxuloj kaj cxefpastroj kaj skribistoj, kaj esti mortigita, kaj la trian tagon relevigxi.
16:22 Kaj Petro prenis lin, kaj komencis admoni lin, dirante:Kompaton al vi,  Sinjoro! tio ne estu al vi!
16:23 Sed turninte sin, li diris al Petro:Iru malantaux min, Satano; vi estas faligilo por mi, cxar vi havas pensojn ne laux Dio, sed laux homoj.
16:24 Tiam Jesuo diris al siaj discxiploj:Se iu volas veni post mi, li abnegaciu sin, kaj levu sian krucon, kaj sekvu min;
16:25 cxar kiu volos savi sian animon, tiu gxin perdos; kaj kiu perdos sian animon pro mi, tiu gxin trovos.
16:26 CXar kiel profitus homo, se li gajnus la tutan mondon kaj perdus sian animon? Aux kion homo donu intersxangxe por sia animo?
16:27 CXar la Filo de homo venos en la gloro de sia Patro kun siaj angxeloj,  kaj tiam li redonos al cxiu laux liaj faroj.
16:28 Vere mi diras al vi:Inter la cxi tie starantaj estas iuj, kiuj neniel gustumos morton, antaux ol ili vidos la Filon de homo venantan en sia regno.
17:1 Kaj post ses tagoj Jesuo prenis kun si Petron, kaj Jakobon, kaj Johanon,  lian fraton, kaj kondukis ilin sur altan monton aparte;
17:2 kaj li estis aliformita antaux ili, kaj lia vizagxo lumis kiel la suno,  kaj liaj vestoj farigxis blankaj kiel la lumo.
17:3 Kaj jen aperis al ili Moseo kaj Elija, parolantaj kun li.
17:4 Kaj Petro responde diris al Jesuo:Sinjoro, estas bone por ni esti cxi tie. Se vi volas, mi faros cxi tie tri lauxbojn:unu por vi, kaj unu por Moseo, kaj unu por Elija.
17:5 Dum li ankoraux parolis, jen luma nubo superombris ilin; kaj jen vocxo el la nubo, dirante:CXi tiu estas Mia Filo, la amata, en kiu Mi havas plezuron; auxskultu lin.
17:6 Kaj auxdinte tion, la discxiploj falis sur sian vizagxon, kaj tre timis.
17:7 Kaj Jesuo alvenis kaj ektusxis ilin, kaj diris:Levigxu, kaj ne timu.
17:8 Kaj levinte siajn okulojn, ili vidis neniun krom Jesuo sola.
17:9 Kaj dum ili malsupreniris de la monto, Jesuo ordonis al ili,  dirante:Rakontu al neniu la vizion, gxis la Filo de homo relevigxos el la mortintoj.
17:10 Kaj liaj discxiploj demandis lin, dirante:Kial do diras la skribistoj,  ke Elija devas veni antauxe?
17:11 Kaj li responde diris:Vere Elija venas antauxe, kaj restarigos cxion;
17:12 sed mi diras al vi, ke Elija jam venis, kaj oni ne konis lin, sed faris al li cxion, kion ili volis. Tiel ankaux la Filo de homo estas suferonta sub ili.
17:13 Tiam la discxiploj komprenis, ke li parolis al ili pri Johano, la Baptisto.
17:14 Kaj kiam li venis al la homamaso, venis al li viro, genuante antaux li,  kaj dirante:
17:15 Sinjoro, kompatu mian filon, cxar li frenezas kaj forte suferas; cxar ofte li falas en la fajron kaj ofte en la akvon.
17:16 Kaj mi venigis lin al viaj discxiploj, kaj ili ne povis lin sanigi.
17:17 Kaj Jesuo responde diris:Ho senfida kaj perversa generacio, gxis kiam mi estos kun vi? gxis kiam mi toleros vin? venigu lin al mi cxi tien.
17:18 Kaj Jesuo severe admonis lin; kaj la demono eliris el li, kaj la knabo resanigxis en tiu sama horo.
17:19 Tiam la discxiploj, veninte al Jesuo aparte, diris:Pro kio ni ne povis elpeli gxin?
17:20 Kaj li respondis al ili:Pro la malgrandeco de via fido; cxar vere mi diras al vi:Se vi havas fidon, kiel semero de sinapo, vi diros al cxi tiu monto:Translokigxu tien de cxi tie, kaj gxi translokigxos; kaj nenio estos neebla por vi.
17:21 Sed cxi tiu speco ne eliras, krom per pregxado kaj fastado.
17:22 Kaj kiam ili kolektigxis en Galileo, Jesuo diris al ili:La Filo de homo estos transdonita en la manojn de homoj;
17:23 kaj ili mortigos lin, kaj la trian tagon li levigxos. Kaj ili tre malgxojis.
17:24 Kaj kiam ili venis en Kapernaumon, venis al Petro la ricevistoj de la du drahxmoj, kaj diris:CXu via majstro pagas la du drahxmojn?
17:25 Li respondis:Jes. Kaj kiam li venis en la domon, Jesuo unue parolis al li, dirante:Kiel sxajnas al vi, Simon? de kiuj prenas la regxoj de la tero imposton aux tributon? de siaj filoj aux de la fremduloj?
17:26 Kaj kiam li diris:De la fremduloj; Jesuo diris:Sekve la filoj estas liberaj.
17:27 Sed, por ke ni ne ofendu ilin, iru al la maro kaj jxetu hoketon, kaj prenu la fisxon unue venintan, kaj malferminte gxian busxon, vi trovos stateron. Prenu gxin, kaj donu al ili por mi kaj vi.
18:1 En tiu horo la discxiploj venis al Jesuo, dirante:Kiu do estas la plej granda en la regno de la cxielo?
18:2 Kaj alvokinte al si infanon, li starigis gxin meze de ili,
18:3 kaj diris:Vere mi diras al vi:Se vi ne turnigxos kaj ne farigxos kiel infanoj, vi neniel eniros en la regnon de la cxielo.
18:4 Kiu do humiligos sin, kiel cxi tiu infano, tiu estas la plej granda en la regno de la cxielo.
18:5 Kaj kiu akceptos unu tian infanon en mia nomo, tiu akceptas min;
18:6 sed kiu igos fali unu el cxi tiuj malgranduloj, kiuj kredas al mi, estus pli bone por tiu, se granda muelsxtono estus pendigita cxirkaux lia kolo, kaj se li estus subakvigita en la profundon de la maro.
18:7 Ve al la mondo pro faliloj! cxar estas necese, ke venu faliloj, sed ve al tiu homo, per kiu la falilo venas!
18:8 Kaj se via mano aux via piedo faligas vin, detrancxu gxin kaj forjxetu gxin de vi:estas bone por vi eniri en vivon kripla aux lama prefere ol,  havante du manojn aux du piedojn, esti enjxetita en la eternan fajron.
18:9 Kaj se via okulo faligas vin, elsxiru gxin kaj forjxetu gxin de vi;  estas bone por vi eniri en vivon unuokula prefere ol, havante du okulojn,  esti enjxetita en Gehenan de fajro.
18:10 Gardu vin, ke vi ne malestimu unu el tiuj malgranduloj; cxar mi diras al vi, ke iliaj angxeloj en la cxielo cxiam rigardas la vizagxon de mia Patro, kiu estas en la cxielo.
18:11 CXar la Filo de homo venis, por savi tion, kio estis perdita.
18:12 Kiel vi pensas? Se viro havas cent sxafojn, kaj unu el ili erarvagis,  cxu li ne lasas la nauxdek naux, kaj iras al la montoj, kaj sercxas tiun, kiu erarvagis?
18:13 Kaj se okazas, ke li trovas gxin, vere mi diras al vi, li plimulte gxojas pri gxi, ol pri la nauxdek naux, kiuj ne erarvagis.
18:14 Tiel same ne estas la volo de via Patro, kiu estas en la cxielo, ke unu el cxi tiuj malgranduloj pereu.
18:15 Kaj se via frato pekos kontraux vi, iru kaj montru al li la kulpon inter vi kaj li sola. Se li auxskultos vin, vi gajnos vian fraton.
18:16 Sed se li ne auxskultos, prenu ankaux unu aux du kun vi, por ke per la busxo de du aux tri atestantoj cxiu vorto estu konfirmita.
18:17 Kaj se li rifuzos auxskulti ilin, diru la aferon al la eklezio; kaj se li ankaux rifuzos auxskulti la eklezion, li estu por vi kiel fremdulo kaj impostisto.
18:18 Vere mi diras al vi, ke cxio, kion vi ligos sur la tero, estos ligita en la cxielo; kaj cxio, kion vi malligos sur la tero, estos malligita en la cxielo.
18:19 Cetere mi diras al vi, ke se du el vi konsentos sur la tero pri ia pripetota afero, gxi estos farita al ili de mia Patro, kiu estas en la cxielo.
18:20 CXar kie du aux tri kunvenas en mia nomo, tie mi estas meze de ili.
18:21 Tiam Petro venis kaj diris al li:Sinjoro, kiomfoje povu peki mia frato kontraux mi, kaj mi pardonu lin? gxis sep fojoj?
18:22 Jesuo diris al li:Mi ne diras al vi:GXis sep fojoj; sed:GXis sepdekoble sep fojoj.
18:23 Tial la regno de la cxielo similas al regxo, kiu volis fari kalkulon kun siaj servistoj.
18:24 Kaj kiam li komencis la kunkalkuladon, oni alkondukis al li unu, kiu estis sxuldanto por dek mil talantoj.
18:25 Sed cxar li ne havis, per kio pagi, lia sinjoro ordonis, ke estu venditaj li kaj lia edzino kaj liaj infanoj, kaj cxio, kion li posedis, kaj ke estu pago.
18:26 Tiam la servisto, falinte, klinigxis antaux li, dirante:Sinjoro,  paciencu pri mi, kaj mi pagos al vi cxion.
18:27 Kaj la sinjoro de tiu servisto, kortusxite, liberigis lin kaj pardonis al li la sxuldon.
18:28 Sed elirinte, tiu servisto trovis kunserviston, kiu sxuldis al li cent denarojn; kaj li kaptis kaj eksufokis lin, dirante:Pagu tion, kion vi sxuldas.
18:29 Kaj falinte antaux li, la kunservisto petegis lin, dirante:Paciencu pri mi, kaj mi pagos al vi.
18:30 Sed li ne volis; sed foriris kaj jxetis lin en malliberejon, gxis li pagos tion, kio estas sxuldata.
18:31 Tiam liaj kunservistoj, vidinte tion, kio okazis, tre cxagrenigxis; kaj veninte, rakontis al sia sinjoro cxion, kio okazis.
18:32 Tiam lia sinjoro, alvokinte lin, diris:Vi malbona servisto, mi pardonis al vi tiun tutan sxuldon, cxar vi petegis min;
18:33 cxu vi ankaux ne devis kompati vian kunserviston, kiel mi kompatis vin?
18:34 Kaj lia sinjoro koleris, kaj transdonis lin al la turmentistoj, gxis li pagos cxion al li sxuldatan.
18:35 Tiel same mia cxiela Patro faros al vi, se vi ne pardonas el viaj koroj, cxiu al sia frato.
19:1 Kaj kiam Jesuo finis cxi tiujn parolojn, li foriris el Galileo, kaj venis en la limojn de Judujo trans Jordan;
19:2 kaj grandaj homamasoj lin sekvis, kaj li sanigis ilin tie.
19:3 Kaj venis al li Fariseoj, provante lin, kaj dirante:CXu estas permesate forsendi sian edzinon pro cxia kauxzo?
19:4 Kaj responde li diris:CXu vi ne legis, ke en la komenco la Kreinto faris ilin vira kaj virina,
19:5 kaj diris:Tial viro forlasos sian patron kaj sian patrinon, kaj aligxos al sia edzino; kaj ili estos unu karno?
19:6 Sekve ili jam estas ne du, sed unu karno. Kion do Dio kunigis, tion homo ne disigu.
19:7 Ili diris al li:Kial do Moseo ordonis doni eksedzigan leteron, kaj forsendi sxin?
19:8 Li diris al ili:Moseo, pro la malmoleco de via koro, permesis al vi forsendi viajn edzinojn; sed ne estis tiel de la komenco.
19:9 Sed mi diras al vi:Kiu forsendos sian edzinon krom pro malcxasteco, kaj edzigxos kun alia, tiu adultas; kaj kiu edzigxas kun la forsenditino, tiu adultas.
19:10 La discxiploj diris al li:Se tia estas la rilato de viro al virino, ne estas oportune edzigxi.
19:11 Sed li diris al ili:Ne cxiuj homoj akceptas cxi tiun diron, sed nur tiuj, al kiuj tio estas donita.
19:12 CXar estas euxnukoj, kiuj estas naskitaj tiaj el la patrina ventro; kaj estas euxnukoj, kiuj estis euxnukigitaj de homoj; kaj estas euxnukoj, kiuj euxnukigis sin pro la regno de la cxielo. Kiu povas tion akcepti, tiu akceptu.
19:13 Tiam oni venigis al li infanojn, por ke li metu la manojn sur ilin kaj pregxu; kaj la discxiploj admonis ilin.
19:14 Sed Jesuo diris:Lasu la infanojn, kaj ne malhelpu ilin, veni al mi;  cxar el tiaj estas la regno de la cxielo.
19:15 Kaj metinte la manojn sur ilin, li foriris de tie.
19:16 Kaj jen unu viro, veninte al li, diris:Majstro, kian bonon mi faru, por ke mi ricevu eternan vivon?
19:17 Li diris al li:Kial vi min demandas pri bono? Ekzistas Unu, kiu estas bona; sed se vi deziras eniri en la vivon, observu la ordonojn.
19:18 Li diris al li:Kiujn? Kaj Jesuo diris:Ne mortigu; Ne adultu; Ne sxtelu;  Ne parolu malveran ateston;
19:19 Respektu vian patron kaj vian patrinon; kaj:Amu vian proksimulon kiel vin mem.
19:20 La junulo diris al li:CXion tion mi observis; kio ankoraux mankas al mi?
19:21 Jesuo diris al li:Se vi deziras esti perfekta, iru, vendu viajn posedajxojn, kaj donu al malricxuloj, kaj vi havos trezoron en la cxielo; kaj venu, sekvu min.
19:22 Sed auxdinte tiun diron, la junulo foriris malgxoja, cxar li havis multajn posedajxojn.
19:23 Kaj Jesuo diris al siaj discxiploj:Vere mi diras al vi:Malfacile ricxulo eniros en la regnon de la cxielo.
19:24 Kaj cetere mi diras al vi:Estas pli facile por kamelo iri tra trueton de kudrilo, ol por ricxulo eniri en la regnon de Dio.
19:25 Kiam la discxiploj tion auxdis, ili forte miregis, dirante:Kiu do povas esti savita?
19:26 Kaj Jesuo, rigardante ilin, diris al ili:CXe homoj tio estas neebla,  sed cxe Dio cxio estas ebla.
19:27 Tiam Petro responde diris al li:Jen ni cxion forlasis, kaj vin sekvis;  kion do ni havos?
19:28 Jesuo diris al ili:Vere mi diras al vi, ke vi, kiuj min sekvis, en la renaskado, kiam la Filo de homo sidos sur la trono de sia gloro, vi ankaux sidos sur dek du tronoj, jugxante la dek du tribojn de Izrael.
19:29 Kaj cxiu, kiu forlasis domojn aux fratojn aux fratinojn aux patron aux patrinon aux infanojn aux kampojn pro mia nomo, ricevos multoble kaj heredos eternan vivon.
19:30 Sed multaj unuaj estos lastaj, kaj lastaj estos unuaj.
20:1 CXar la regno de la cxielo similas al domomastro, kiu eliris frumatene,  por dungi laboristojn por sia vinbergxardeno.
20:2 Kaj kontraktinte kun la laboristoj po unu denaro por la tago, li ilin sendis en sian vinberejon.
20:3 Kaj elirinte cxirkaux la tria horo, li vidis aliajn starantajn senokupe sur la placo;
20:4 kaj li diris al ili:Vi ankaux iru en la vinberejon, kaj kiom estas justa, tiom mi donos al vi. Kaj ili iris.
20:5 Denove elirinte cxirkaux la sesa horo kaj la nauxa, li agis simile.
20:6 Kaj elirinte cxirkaux la dek-unua horo, li trovis aliajn starantajn; kaj li diris al ili:Kial vi staras cxi tie senokupe la tutan tagon?
20:7 Ili diris al li:CXar neniu nin dungis. Li diris al ili:Vi ankaux iru en la vinberejon.
20:8 Kaj kiam vesperigxis, la sinjoro de la vinberejo diris al sia administranto:Alvoku la laboristojn, kaj donu al ili la salajron, komencante de la lastaj gxis la unuaj.
20:9 Kaj venis tiuj, kiuj estis dungitaj cxirkaux la dek-unua horo, kaj ili ricevis po unu denaro.
20:10 Kaj kiam la unuaj venis, ili supozis, ke ili ricevos pli; kaj ili ankaux ricevis po unu denaro.
20:11 Kaj tion ricevinte, ili murmuris kontraux la domomastro,
20:12 dirante:Tiuj lastaj laboris nur unu horon, kaj vi faris ilin egalaj kun ni, kiuj elportis la sxargxon de la tago kaj la varmegon.
20:13 Sed li responde diris al unu el ili:Amiko, mi ne faras al vi maljustajxon; cxu vi ne kontraktis kun mi por unu denaro?
20:14 Prenu do la vian kaj foriru; mi volas doni al cxi tiu lasta tiel same,  kiel al vi.
20:15 CXu ne estas permesate al mi, fari kun la mia tion, kion mi volas? aux cxu via okulo estas malbona tial, ke mi estas bona?
20:16 Tiel la lastaj estos unuaj, kaj la unuaj estos lastaj.
20:17 Kaj suprenirante al Jerusalem, Jesuo prenis la dek du discxiplojn aparte, kaj sur la vojo li diris al ili:
20:18 Jen ni supreniras al Jerusalem; kaj la Filo de homo estos transdonita al la cxefpastroj kaj skribistoj; kaj ili kondamnos lin al morto,
20:19 kaj transdonos lin al la nacianoj, por moki kaj skurgxi kaj krucumi;  kaj la trian tagon li relevigxos.
20:20 Tiam venis al li la patrino de la filoj de Zebedeo, kun siaj filoj,  adorklinigxante kaj farante al li peton.
20:21 Li diris al sxi:Kion vi volas? SXi diris al li:Ordonu, ke cxi tiuj miaj du filoj povu sidi, unu dekstre de vi kaj la dua maldekstre, en via regno.
20:22 Sed Jesuo responde diris:Vi ne scias, kion vi petas. CXu vi povas trinki la kalikon, kiun mi trinkos? Ili diris al li:Ni povas.
20:23 Li diris al ili:Mian kalikon vi ja trinkos; sed sidi dekstre de mi kaj maldekstre, tion doni ne apartenas al mi, sed gxi estas por tiuj, por kiuj gxi estas preparita de mia Patro.
20:24 Kaj auxdinte, la dek indignis kontraux la du fratoj.
20:25 Sed Jesuo, alvokinte ilin al si, diris:Vi scias, ke la regantoj de la nacioj kondutas kiel sinjoroj super ili, kaj iliaj granduloj ekzercas auxtoritaton super ili.
20:26 Ne tiel estos inter vi; sed kiu volas esti granda inter vi, tiu estu via servanto;
20:27 kaj kiu volas esti la unua inter vi, tiu estu via servisto;
20:28 same kiel la Filo de homo venis, ne por esti servata, sed por servi,  kaj por doni sian vivon kiel elacxeton por multaj.
20:29 Kaj kiam ili eliris el Jerihxo, granda homamaso lin sekvis.
20:30 Kaj jen du blinduloj, sidantaj apud la vojo, auxdinte, ke Jesuo preterpasas, ekkriis, dirante:Sinjoro, kompatu nin, ho filo de David.
20:31 Kaj la homamaso admonis ilin, ke ili silentu, sed ili plimulte kriis,  dirante:Sinjoro, kompatu nin, ho filo de David.
20:32 Kaj Jesuo, haltinte, alvokis ilin, kaj diris:Kion vi volas, ke mi faru al vi?
20:33 Ili diris al li:Sinjoro, ke niaj okuloj estu malfermitaj.
20:34 Kaj Jesuo, kortusxite, tusxis iliajn okulojn; kaj tuj ili ricevis vidpovon, kaj sekvis lin.
21:1 Kaj kiam ili alproksimigxis al Jerusalem, kaj venis al Betfage, al la monto Olivarba, tiam Jesuo sendis du discxiplojn,
21:2 dirante al ili:Iru en la vilagxon, kiu estas kontraux vi, kaj vi tuj trovos azeninon ligitan, kaj azenidon kun gxi. Ilin malligu kaj alkonduku al mi.
21:3 Kaj se iu diros ion al vi, respondu:La Sinjoro bezonas ilin; kaj tuj li sendos ilin.
21:4 Kaj cxi tio okazis, por ke plenumigxu tio, kio estis dirita per la profeto, nome:
21:5 Diru al la filino de Cion:   Jen via Regxo iras al vi,   Humila kaj rajdanta sur azeno,   Kaj azenido, filo de sxargxobesto.
21:6 Kaj la discxiploj iris, kaj faris, kiel Jesuo ordonis al ili,
21:7 kaj alkondukis la azeninon kaj la azenidon, kaj surmetis sur ilin siajn vestojn; kaj li sidis sur tion.
21:8 Kaj la pli granda parto de la homamaso sternis siajn vestojn sur la vojo; kaj aliaj detrancxis brancxojn de la arboj, kaj dismetis ilin sur la vojon.
21:9 Kaj la homamaso, kiu iris antaux li, kaj kiu sekvis lin, kriis,  dirante:Hosana al la Filo de David! Estu benata tiu, kiu venas en la nomo de la Eternulo; Hosana en la supera alto!
21:10 Kaj li eniris en Jerusalemon, kaj la tuta urbo malkvietigxis,  dirante:Kiu estas cxi tiu?
21:11 Kaj la homamasoj diris:CXi tiu estas la profeto, Jesuo el Nazaret en Galileo.
21:12 Kaj Jesuo eniris en la templon de Dio, kaj elpelis cxiujn vendantojn kaj acxetantojn en la templo, kaj renversis la tablojn de la monsxangxistoj,  kaj la segxojn de la vendantoj de kolomboj;
21:13 kaj li diris al ili:Estas skribite:Mia domo estas nomata domo de pregxo; sed vi faris gxin kaverno de rabistoj.
21:14 Kaj blinduloj kaj lamuloj venis al li en la templo, kaj li sanigis ilin.
21:15 Sed la cxefpastroj kaj skribistoj, vidinte la mirindajxojn, kiujn li faris, kaj la knabojn kriantajn en la templo, kaj dirantajn:Hosana al la Filo de David, indignis,
21:16 kaj diris al li:CXu vi auxdas, kion cxi tiuj diras? Kaj Jesuo diris al ili:Jes; cxu vi neniam legis:El la busxo de junaj infanoj kaj sucxinfanoj Vi perfektigis lauxdon?
21:17 Kaj lasinte ilin, li eliris el la urbo al Betania, kaj tie logxis.
21:18 Kaj matene, dum li revenis al la urbo, li malsatis.
21:19 Kaj vidante figarbon apud la vojo, li iris al gxi, kaj trovis sur gxi nenion krom folioj; kaj li diris al gxi:Ne plu estu frukto sur vi por eterne.  Kaj tuj la figarbo forvelkis.
21:20 Kaj kiam la discxiploj vidis, ili miris, dirante:Kiel rapide la figarbo forvelkis!
21:21 Kaj Jesuo responde diris al ili:Vere mi diras al vi:Se vi havos fidon kaj ne dubos, vi ne nur faros la aferon de la figarbo, sed ecx se vi diros al cxi tiu monto:Estu formovita kaj jxetita en la maron; tio plenumigxos.
21:22 Kaj cxion, kion vi petos per pregxado, kredante, vi ricevos.
21:23 Kaj kiam li jam venis en la templon, la cxefpastroj kaj la pliagxuloj de la popolo venis al li, dum li instruis, kaj ili diris:Laux kia auxtoritato vi faras cxi tion? kaj kiu donis al vi tian auxtoritaton?
21:24 Kaj Jesuo responde diris al ili:Mi ankaux faros al vi unu demandon; kaj se vi tion diros al mi, mi ankaux diros al vi, laux kia auxtoritato mi faras cxi tion.
21:25 La baptado de Johano, de kie gxi estis? El la cxielo, aux el homoj? Kaj ili diskutis inter si, dirante:Se ni diros:El la cxielo, li diros al ni:Kial do vi ne kredis al li?
21:26 Sed se ni diros:El homoj, ni timas la popolon, cxar cxiuj opinias Johanon profeto.
21:27 Kaj ili responde diris al Jesuo:Ni ne scias. Li ankaux diris al ili:Kaj mi ne diras al vi, laux kia auxtoritato mi faras cxi tion.
21:28 Kiel sxajnas al vi? Unu viro havis du filojn; kaj li venis al la unua,  kaj diris:Filo, iru hodiaux kaj laboru en la vinbergxardeno.
21:29 Kaj li respondis kaj diris:Mi ne volas; sed poste li pentis kaj iris.
21:30 Kaj li venis al la dua, kaj diris tion saman. Kaj li responde diris:Mi iros, sinjoro; kaj ne iris.
21:31 Kiu el la du plenumis la volon de la patro? Ili diris:La unua. Jesuo diris al ili:Vere mi diras al vi, ke la impostistoj kaj malcxastistinoj iras antaux vi en la regnon de Dio.
21:32 CXar Johano venis al vi en vojo de justeco, kaj vi ne kredis al li; sed la impostistoj kaj malcxastistinoj kredis al li. Kaj vi, kiam vi vidis, ecx ne pentis poste, por kredi al li.
21:33 Auxskultu alian parabolon:Estis viro dommastro, kiu plantis vinbergxardenon, kaj cxirkauxmetis plektobarilon, kaj fosis en gxi vinpremejon, kaj konstruis turon, kaj luigis gxin al kultivistoj, kaj forvojagxis.
21:34 Kaj kiam alproksimigxis la sezono de fruktoj, li sendis siajn sklavojn al la kultivistoj, por ricevi siajn fruktojn.
21:35 Kaj la kultivistoj, kaptinte liajn sklavojn, skurgxis unu, kaj mortigis alian, kaj sxtonbatis alian.
21:36 Li sendis ankoraux aliajn sklavojn, pli multajn ol la unuaj; kaj ili faris al ili tiel same.
21:37 Sed poste li sendis al ili sian filon, dirante:Ili respektos mian filon.
21:38 Sed la kultivistoj, vidante la filon, diris inter si:CXi tiu estas la heredonto; venu, ni lin mortigu, kaj prenu lian heredajxon.
21:39 Kaj ili kaptis lin, eljxetis lin el la vinberejo, kaj mortigis lin.
21:40 Kiam do venos la sinjoro de la vinberejo, kion li faros al tiuj kultivistoj?
21:41 Ili diris al li:Tiujn malbonulojn li mizere pereigos, kaj li luigos la vinberejon al aliaj kultivistoj, kiuj donos al li la fruktojn en iliaj sezonoj.
21:42 Jesuo diris al ili:CXu vi neniam legis en la Skriboj:      SXtono, kiun malsxatis la konstruantoj,   Farigxis sxtono bazangula:   De la Eternulo cxi tio farigxis,   Kaj gxi estas miraklo en niaj okuloj?
21:43 Tial mi diras al vi:La regno de Dio estos prenita for de vi, kaj estos donita al nacio, kiu liveros gxiajn fruktojn.
21:44 Kaj kiu falas sur tiun sxtonon, tiu rompigxos; sed sur kiun gxi falos,  gxi tiun polvigos.
21:45 Kaj la cxefpastroj kaj la Fariseoj, auxdinte liajn parabolojn,  komprenis, ke li parolas pri ili.
21:46 Kaj celante kapti lin, ili timis la popolon, cxar oni opiniis lin profeto.
22:1 Kaj respondante, Jesuo denove parolis al ili parabole, dirante:
22:2 La regno de la cxielo similas al unu regxo, kiu faris edzigxan feston por sia filo,
22:3 kaj sendis siajn sklavojn, por voki la invititojn al la edzigxa festo;  kaj ili ne volis veni.
22:4 Poste li sendis aliajn sklavojn, dirante:Diru al la invititoj:Jen mi preparis la mangxon; miaj bovoj kaj miaj grasigitaj brutoj estas bucxitaj,  kaj cxio estas preta; venu al la edzigxa festo.
22:5 Sed ili malatentis, kaj foriris, unu al sia bieno, alia al sia komercado;
22:6 kaj la ceteraj, kaptinte liajn sklavojn, perfortis kaj mortigis ilin.
22:7 Kaj la regxo koleris; kaj sendinte siajn armeojn, li pereigis tiujn mortigintojn kaj bruligis ilian urbon.
22:8 Tiam li diris al siaj sklavoj:La edzigxa festo estas preta, sed la invititoj ne estis indaj.
22:9 Iru do al la disirejoj de la vojoj, kaj cxiujn, kiujn vi trovos, invitu al la edzigxa festo.
22:10 Kaj tiuj sklavoj, elirinte sur la vojojn, kunvenigis cxiujn, kiujn ili trovis, malbonajn kaj bonajn; kaj la edzigxa festo plenigxis de gastoj.
22:11 Sed la regxo, enveninte por rigardi la gastojn, tie vidis viron, kiu ne havis sur si edzigxofestan veston;
22:12 kaj li diris al li:Amiko, kiel vi envenis cxi tien, ne havante edzigxofestan veston? Kaj li silentadis.
22:13 Tiam la regxo diris al siaj servantoj:Ligu lin mane kaj piede, kaj eljxetu lin en la eksteran mallumon; tie estos la plorado kaj la grincado de dentoj.
22:14 CXar multaj estas vokitaj, sed malmultaj estas elektitaj.
22:15 Tiam iris la Fariseoj, kaj konsiligxis, kiel ili povos impliki lin per interparolado.
22:16 Kaj ili sendis al li siajn discxiplojn kun la Herodanoj, por diri:Majstro, ni scias, ke vi estas verama, kaj instruas laux vero la vojon de Dio, kaj ne zorgas pri iu ajn; cxar vi ne favoras la personon de homoj.
22:17 Diru do al ni, kiel sxajnas al vi? cxu konvenas doni tributon al Cezaro, aux ne?
22:18 Sed Jesuo, sciante ilian ruzecon, diris:Kial vi min provas,  hipokrituloj?
22:19 Montru al mi la tributan moneron. Kaj ili alportis al li denaron.
22:20 Kaj li diris al ili:Kies estas cxi tiu bildo kaj la surskribajxo?
22:21 Ili diris al li:De Cezaro. Tiam li diris al ili:Redonu do al Cezaro la proprajxon de Cezaro, kaj al Dio la proprajxon de Dio.
22:22 Kaj auxdinte, ili miris, kaj lin lasis kaj foriris.
22:23 En tiu sama tago alvenis al li Sadukeoj, kiuj diras, ke ne estas relevigxo; kaj ili demandis lin, dirante:
22:24 Majstro, Moseo diris:Se iu mortas, ne havante infanojn, lia frato edzigxu kun lia edzino kaj naskigu idaron al sia frato.
22:25 Estis cxe ni sep fratoj; kaj la unua edzigxis kaj mortis, kaj ne havante idaron, lasis sian edzinon al sia frato;
22:26 tiel same ankaux la dua, kaj la tria, gxis la sepa.
22:27 Kaj post cxiuj la virino mortis.
22:28 En la relevigxo do, por kiu el la sep sxi estos edzino? cxar cxiuj sxin havis.
22:29 Sed Jesuo responde diris:Vi eraras, ne sciante la Skribojn, nek la potencon de Dio.
22:30 CXar en la relevigxo oni nek edzigxas nek edzinigxas, sed estas kiel angxeloj en la cxielo.
22:31 Sed pri la relevigxo el la mortintoj, cxu vi ne legis tion, kio estis dirita al vi de Dio, nome:
22:32 Mi estas la Dio de Abraham kaj la Dio de Isaak kaj la Dio de Jakob? Dio estas Dio ne de la mortintoj, sed de la vivantoj.
22:33 Kaj kiam la homamaso tion auxdis, ili miregis pro lia instruado.
22:34 Sed la Fariseoj, auxdinte, ke li silentigis la Sadukeojn, kune kolektigxis.
22:35 Kaj unu el ili, legxisto, demandis lin, provante lin:
22:36 Majstro, kiu estas la granda ordono en la legxo?
22:37 Kaj li diris al li:Amu la Eternulon, vian Dion, per via tuta koro kaj per via tuta animo kaj per via tuta menso.
22:38 CXi tiu estas la granda kaj la unua ordono.
22:39 Kaj dua estas simila al gxi:Amu vian proksimulon kiel vin mem.
22:40 De cxi tiuj du ordonoj dependas la tuta legxo kaj la profetoj.
22:41 Kaj kiam la Fariseoj jam kunvenis, Jesuo ilin demandis,
22:42 dirante:Kion vi pensas pri la Kristo? kies filo li estas? Ili diris al li:De David.
22:43 Li diris al ili:Kial do David, en la Spirito, lin nomas Sinjoro,  dirante:
22:44 La Eternulo diris al mia Sinjoro:   Sidu dekstre de Mi,   GXis Mi faros viajn malamikojn benketo por viaj piedoj?
22:45 Se do David nomas lin Sinjoro, kiel li estas lia filo?
22:46 Kaj neniu povis respondi unu vorton al li, nek iu post tiu tago plu kuragxis fari al li demandon.
23:1 Tiam parolis Jesuo al la homamasoj kaj al siaj discxiploj, dirante:
23:2 La skribistoj kaj la Fariseoj sidas sur la segxo de Moseo:
23:3 cxion do, kion ili ordonas al vi, faru kaj observu; sed ne agu laux iliaj faroj, cxar ili ordonas, sed ne faras.
23:4 Ili ligas pezajn sxargxojn malfacile porteblajn, kaj metas ilin sur la sxultrojn de homoj; sed ili mem ne volas movi ilin per sia fingro.
23:5 Sed cxiujn siajn agojn ili faras, por esti rigardataj de homoj; cxar ili largxigas siajn filakteriojn kaj grandigas la frangxojn de siaj vestoj,
23:6 kaj amas la cxeflokojn cxe festenoj, kaj la cxefsegxojn en la sinagogoj,
23:7 kaj salutojn sur la placoj, kaj esti nomataj de homoj Rabeno.
23:8 Sed vi ne estu nomataj Rabeno; cxar unu estas via instruanto, kaj vi cxiuj estas fratoj.
23:9 Kaj nomu neniun sur la tero via patro; cxar Unu, kiu estas en la cxielo,  estas via Patro.
23:10 Kaj ne estu nomataj edukantoj; cxar unu, la Kristo, estas via edukanto.
23:11 Sed la pli granda el vi estos via servanto.
23:12 Kaj kiu sin plialtigos, tiu estos humiligita; kaj kiu sin humiligos,  tiu estos plialtigita.
23:13 Sed ve al vi, skribistoj kaj Fariseoj, hipokrituloj! cxar vi sxlosas la regnon de la cxielo kontraux la homoj; cxar vi mem ne eniras, nek lasas al la enirantoj eniri.
23:14 Ve al vi, skribistoj kaj Fariseoj, hipokrituloj! cxar vi formangxas domojn de vidvinoj, kaj por preteksto vi longe pregxas; tial vi ricevos pli severan kondamnon.
23:15 Ve al vi, skribistoj kaj Fariseoj, hipokrituloj! cxar vi cxirkauxiras maron kaj teron, por varbi unu prozeliton; kaj kiam li tia farigxis, vi lin faras filo de Gehena, duoble kiom vi mem.
23:16 Ve al vi, blindaj gvidantoj! kiuj diras:Se iu jxuras per la sanktejo,  tio estas nenio; sed kiu jxuras per la oro de la sanktejo, tiu estas sxuldanto.
23:17 Vi malsagxaj kaj blindaj! cxar kio estas pli granda, la oro, aux la sanktejo, kiu sanktigas la oron?
23:18 Kaj:Se iu jxuras per la altaro, tio estas nenio; sed kiu jxuras per la ofero, kusxanta sur gxi, tiu estas sxuldanto.
23:19 Vi blinduloj! cxar kio estas pli granda, la ofero, aux la altaro, kiu sanktigas la oferon?
23:20 Tiu do, kiu jxuras per la altaro, jxuras per gxi, kaj per cxio,  kusxanta sur gxi.
23:21 Kaj tiu, kiu jxuras per la sanktejo, jxuras per gxi, kaj per Tiu, kiu logxas en gxi.
23:22 Kaj tiu, kiu jxuras per la cxielo, jxuras per la trono de Dio, kaj per Tiu, kiu sidas sur gxi.
23:23 Ve al vi, skribistoj kaj Fariseoj, hipokrituloj! cxar vi pagas dekonajxojn de mento kaj de anizo kaj de kumino, kaj forlasis la pli gravajn aferojn de la legxo:jugxon kaj kompaton kaj fidon. Sed cxi tiujn vi devus fari, kaj la aliajn ne preterlasi.
23:24 Vi blindaj gvidantoj! kiuj elkribras la kulon kaj glutas la kamelon.
23:25 Ve al vi, skribistoj kaj Fariseoj, hipokrituloj! cxar vi purigas la eksteron de la kaliko kaj de la plado; sed interne ili estas plenaj de rabado kaj malmodereco.
23:26 Vi blinda Fariseo! purigu unue la internon de la kaliko kaj de la plado, por ke ilia ekstero ankaux farigxu pura.
23:27 Ve al vi, skribistoj kaj Fariseoj, hipokrituloj! cxar vi similas al tomboj blankigitaj, kiuj ekstere sxajnas belaj, sed interne estas plenaj de ostoj de mortintoj kaj de cxia malpureco.
23:28 Tiel ankaux vi ekstere sxajnas justaj antaux homoj, sed interne vi estas plenaj de hipokriteco kaj maljusteco.
23:29 Ve al vi, skribistoj kaj Fariseoj, hipokrituloj! cxar vi konstruas la tombojn de la profetoj kaj ornamas la monumentojn de la justuloj, kaj diras:
23:30 Se ni vivus en la tagoj de niaj patroj, ni ne partoprenus kun ili en la sango de la profetoj.
23:31 Tial vi atestas pri vi mem, ke vi estas filoj de tiuj, kiuj mortigis la profetojn.
23:32 Vi do plenigu la mezuron de viaj patroj.
23:33 Serpentoj, vipuridoj! kiel vi povos eviti la jugxon de Gehena?
23:34 Jen do mi sendas al vi profetojn kaj sagxulojn kaj skribistojn; iujn el ili vi mortigos kaj krucumos, kaj aliajn el ili vi skurgxos en viaj sinagogoj kaj persekutos de urbo al urbo;
23:35 por ke venu sur vin la tuta justa sango elversxita sur la teron, de la sango de la justulo Habel gxis la sango de Zehxarja, filo de Berehxja, kiun vi mortigis inter la sanktejo kaj la altaro.
23:36 Vere mi diras al vi:CXio tio venos sur cxi tiun generacion.
23:37 Ho Jerusalem, Jerusalem, kiu mortigas la profetojn, kaj prijxetas per sxtonoj tiujn, kiuj estas senditaj al gxi! kiom ofte mi volis kolekti viajn infanojn, kiel kokino kolektas sian idaron sub la flugilojn, kaj vi ne volis.
23:38 Jen via domo estas lasita al vi dezerta.
23:39 CXar mi diras al vi:De nun vi ne vidos min, gxis vi diros:Estu benata tiu, kiu venas en la nomo de la Eternulo.
24:1 Kaj Jesuo, elirinte, ekforiris de la templo; kaj liaj discxiploj venis al li, por montri al li la konstruajxojn de la templo.
24:2 Sed li responde diris al ili:CXu vi ne vidas cxion tion? vere mi diras al vi:Ne estos lasita cxi tie sxtono sur sxtono, kiu ne estos dejxetita.
24:3 Kaj dum ili sidis sur la monto Olivarba, la discxiploj venis aparte al li, dirante:Diru al ni, kiam tio estos? Kaj kio estas la signo de via alesto kaj de la maturigxo de la mondagxo?
24:4 Kaj Jesuo, respondante, diris al ili:Gardu vin, ke neniu vin forlogu.
24:5 CXar multaj venos en mia nomo, dirante:Mi estas la Kristo; kaj ili forlogos multajn.
24:6 Kaj vi auxdos pri militoj kaj famoj de militoj. Zorgu, ke vi ne maltrankviligxu; cxar tio devas okazi; sed ankoraux ne estas la fino.
24:7 CXar levigxos nacio kontraux nacion, kaj regno kontraux regnon; kaj estos malsatoj kaj tertremoj en diversaj lokoj.
24:8 Sed cxio tio estas komenco de suferoj.
24:9 Tiam oni transdonos vin al afliktado, kaj mortigos vin; kaj vi estos malamataj de cxiuj nacioj pro mia nomo.
24:10 Tiam multaj ofendigxos, kaj perfidos unu la alian, kaj malamos unu la alian.
24:11 Kaj multaj falsaj profetoj levigxos, kaj forlogos multajn.
24:12 Kaj pro la multobligo de maljusteco, la amo de la plimulto malvarmigxos.
24:13 Sed kiu persistos gxis la fino, tiu estos savita.
24:14 Kaj cxi tiu evangelio de la regno estos predikita tra la tuta mondo,  kiel atesto al cxiuj nacioj; kaj tiam venos la fino.
24:15 Kiam do vi vidos la abomenindajxon de dezerteco, pri kiu estas dirite de la profeto Daniel, starantan sur la sankta loko (la leganto komprenu),
24:16 tiam tiuj, kiuj estas en Judujo, forkuru al la montoj;
24:17 kiu estas sur la tegmento, tiu ne malsupreniru, por preni ion el sia domo;
24:18 kaj kiu estas sur la kampo, tiu ne revenu, por preni sian mantelon.
24:19 Sed ve al la gravedulinoj kaj al la sucxigantinoj en tiuj tagoj!
24:20 Kaj pregxu, ke via forkurado ne estu en vintro nek en sabato;
24:21 cxar tiam estos granda aflikto tia, kia ne estis de la komenco de la mondo gxis nun, nek iam estos.
24:22 Kaj se tiuj tagoj ne estus mallongigitaj, neniu karno estus savita; sed pro la elektitoj tiuj tagoj estos mallongigitaj.
24:23 Tiam se iu diros al vi:Jen cxi tie la Kristo, aux:Tie; ne kredu;
24:24 cxar levigxos falsaj kristoj kaj falsaj profetoj kaj faros grandajn signojn kaj miraklojn, tiel ke ili forlogus, se eble, ecx la elektitojn.
24:25 Jen mi antauxdiris al vi.
24:26 Se oni do diros al vi:Jen li estas en la dezerto; ne eliru; aux:Jen li estas en sekretaj cxambroj; ne kredu.
24:27 CXar kiel la fulmo venas el la oriento kaj montrigxas gxis la okcidento, tiel ankaux estos la alesto de la Filo de homo.
24:28 Kie ajn estos la kadavro, tien kolektigxos la agloj.
24:29 Sed tuj post la aflikto de tiuj tagoj la suno mallumigxos, kaj la luno ne donos sian lumon, kaj la steloj falos el la cxielo, kaj la potencoj de la cxielo sxanceligxos;
24:30 kaj tiam aperos sur la cxielo la signo de la Filo de homo, kaj tiam ploros cxiuj gentoj de la tero, kaj oni vidos la Filon de homo, venantan en la nuboj de la cxielo kun potenco kaj granda gloro.
24:31 Kaj li elsendos siajn angxelojn kun granda sono de trumpeto, kaj ili kolektos liajn elektitojn el la kvar ventoj, el limo gxis limo de la cxielo.
24:32 De la figarbo lernu gxian parabolon:kiam gxia brancxo jam moligxis kaj aperigas foliojn, tiam vi scias, ke la somero estas proksima;
24:33 tiel same vi, kiam vi vidos cxion tion, tiam sciu, ke li estas proksima, cxe la pordoj.
24:34 Vere mi diras al vi:CXi tiu generacio ne forpasos, gxis cxio tio plenumigxos.
24:35 La cxielo kaj la tero forpasos, sed miaj vortoj ne forpasos.
24:36 Sed pri tiu tago kaj la horo scias neniu, ecx ne la angxeloj de la cxielo, nek la Filo, sed la Patro sola.
24:37 Sed kiel la tagoj de Noa, tiel estos la alesto de la Filo de homo.
24:38 CXar kiel dum la tagoj, kiuj estis antaux la diluvo, oni mangxis kaj trinkis, edzigxis kaj edzinigxis, gxis la tago, kiam Noa eniris en la arkeon,
24:39 kaj oni ne eksciis, gxis la diluvo venis kaj forprenis cxiujn; tiel estos la alesto de la Filo de homo.
24:40 Tiam du viroj estos sur kampo:unu estos prenita, kaj la alia lasita;
24:41 du virinoj estos muelantaj apud muelilo:unu estos prenita, kaj la alia lasita.
24:42 Tial viglu; cxar vi ne scias, en kiu tago via Sinjoro venos.
24:43 Sed sciu tion, ke se la dommastro scius, en kiu gardoparto venos la sxtelisto, li viglus kaj ne lasus sian domon trafosigxi.
24:44 Tial vi ankaux estu pretaj; cxar en horo, kiam vi ne atendas, la Filo de homo venas.
24:45 Kiu do estas la fidela kaj prudenta servisto, kiun la sinjoro starigis super siajn domanojn, por doni al ili nutrajxon gxustatempe?
24:46 Felicxa estas tiu servisto, kiun lia sinjoro, veninte, trovos tiel faranta.
24:47 Vere mi diras al vi, ke super sian tutan havon li starigos lin.
24:48 Sed se tiu malbona servisto diros en sia koro:Mia sinjoro malfruas;
24:49 kaj komencos bati siajn kunservistojn, kaj mangxi kaj trinki kun la drinkuloj,
24:50 la sinjoro de tiu servisto venos en tago, kiam li ne atendas, kaj en horo, kiam li ne scias,
24:51 kaj distrancxos lin, kaj difinos lian parton kun la hipokrituloj; tie estos la plorado kaj la grincado de dentoj.
25:1 Tiam la regno de la cxielo estos komparata al dek virgulinoj, kiuj prenis siajn lampojn kaj eliris renkonte al la fiancxo.
25:2 Kaj kvin el ili estis malprudentaj, kaj kvin estis prudentaj.
25:3 La malprudentaj, prenante la lampojn, ne prenis oleon kun si;
25:4 sed la prudentaj prenis oleon en la vazoj kun siaj lampoj.
25:5 Kaj kiam la fiancxo malfruis, ili cxiuj malviglis kaj dormis.
25:6 Sed je la noktomezo estis ekkrio:Jen la fiancxo! eliru al li renkonte.
25:7 Tiam cxiuj tiuj virgulinoj levigxis, kaj ordigis siajn lampojn.
25:8 Kaj la malprudentaj diris al la prudentaj:Donu al ni el via oleo, cxar niaj lampoj estingigxas.
25:9 Sed la prudentaj respondis, dirante:Eble ne estos suficxe por ni kaj vi;  iru prefere al la vendistoj, kaj acxetu por vi mem.
25:10 Kaj dum ili iris, por acxeti, alvenis la fiancxo; kaj tiuj, kiuj estis pretaj, eniris kun li al la edzigxa festo, kaj la pordo estis fermita.
25:11 Poste venis ankaux la ceteraj virgulinoj, dirante:Sinjoro, sinjoro,  malfermu al ni.
25:12 Sed li responde diris:Vere mi diras al vi:Mi vin ne konas.
25:13 Tial viglu, cxar vi ne scias la tagon nek la horon.
25:14 CXar tiel estas, kvazaux viro, forvojagxonte, alvokis siajn servistojn,  kaj komisiis al ili siajn posedajxojn.
25:15 Kaj al unu li donis kvin talantojn, al alia du, al alia unu; al cxiu laux lia kapableco; kaj li tuj forvojagxis.
25:16 Kaj tiu, kiu ricevis la kvin talantojn, iris kaj negocadis per ili, kaj gajnis pluajn kvin talantojn.
25:17 Tiel same ankaux tiu, kiu ricevis la du, gajnis pluajn du.
25:18 Sed tiu, kiu ricevis la unu, foriris kaj fosis en la tero, kaj kasxis la monon de sia sinjoro.
25:19 Kaj post longa tempo la sinjoro de tiuj servistoj venis, kaj faris kun ili kalkulon.
25:20 Kaj tiu, kiu ricevis la kvin talantojn, venis kaj alportis pluajn kvin talantojn, dirante:Sinjoro, vi komisiis al mi kvin talantojn; jen mi gajnis pluajn kvin talantojn.
25:21 Lia sinjoro diris al li:Bone, vi bona kaj fidela servisto; vi estis fidela pri malmultaj aferoj, mi starigos vin super multaj; envenu en la gxojon de via sinjoro.
25:22 Kaj venis ankaux tiu, kiu ricevis la du talantojn, kaj diris:Sinjoro,  vi komisiis al mi du talantojn; jen mi gajnis pluajn du talantojn.
25:23 Lia sinjoro diris al li:Bone, vi bona kaj fidela servisto; vi estis fidela pri malmultaj aferoj, mi starigos vin super multaj; envenu en la gxojon de via sinjoro.
25:24 Kaj venis ankaux tiu, kiu ricevis la unu talanton, kaj diris:Sinjoro,  mi sciis, ke vi estas severa homo, rikoltanta, kie vi ne semis, kaj kolektanta, kie vi ne dissxutis;
25:25 kaj mi timis, kaj foriris, kaj kasxis vian talanton en la tero; jen vi havas vian proprajxon.
25:26 Sed lia sinjoro responde diris al li:Vi malbona kaj mallaborema servisto, vi sciis, ke mi rikoltas, kie mi ne semis, kaj kolektas, kie mi ne dissxutis;
25:27 pro tio vi devus doni mian monon al la bankistoj, kaj veninte, mi ricevus mian proprajxon kun procento.
25:28 Forprenu de li do la talanton, kaj donu gxin al tiu, kiu havas la dek talantojn.
25:29 CXar al cxiu, kiu havas, estos donite, kaj li havos abundegon; sed for de tiu, kiu ne havas, ecx tio, kion li havas, estos prenita.
25:30 Kaj eljxetu la senutilan serviston en la eksteran mallumon; tie estos la plorado kaj la grincado de dentoj.
25:31 Sed kiam la Filo de homo venos en sia gloro, kaj cxiuj angxeloj kun li,  tiam li sidos sur la trono de sia gloro;
25:32 kaj antaux li kolektigxos cxiuj nacioj, kaj li apartigos ilin unu de alia, kiel pasxtisto apartigas la sxafojn for de la kaproj;
25:33 kaj li starigos la sxafojn dekstre de li, kaj la kaprojn maldekstre.
25:34 Tiam diros la Regxo al tiuj, kiuj staras dekstre de li:Venu, vi benataj de mia Patro, heredu la regnon preparitan por vi de post la komenco de la mondo;
25:35 cxar mi malsatis, kaj vi donis al mi mangxi; mi soifis, kaj vi donis al mi trinki; mi estis fremda, kaj vi gastigis min;
25:36 nuda, kaj vi vestis min; mi malsanis, kaj vi vizitis min; mi estis en malliberejo, kaj vi venis al mi.
25:37 Tiam respondos al li la justuloj, dirante:Sinjoro, kiam ni vin vidis malsata, kaj vin satigis? aux soifanta, kaj trinkigis vin?
25:38 Kaj kiam ni vidis vin fremda kaj gastigis vin? aux nuda, kaj vin vestis?
25:39 Kaj kiam ni vidis vin malsana aux en malliberejo, kaj venis al vi?
25:40 Kaj la Regxo respondos kaj diros al ili:Vere mi diras al vi:Kiom vi faris al unu el cxi tiuj miaj fratoj la plej malgrandaj, tiom vi faris al mi.
25:41 Tiam li diros al tiuj, kiuj staras maldekstre:For de mi, vi malbenitaj,  en la eternan fajron, kiu estas preparita por la diablo kaj liaj angxeloj;
25:42 cxar mi malsatis, kaj vi ne donis al mi mangxi; mi soifis, kaj vi ne donis al mi trinki;
25:43 mi estis fremda, kaj vi ne gastigis min; nuda, kaj vi ne vestis min;  malsana kaj en malliberejo, kaj vi ne vizitis min.
25:44 Tiam ili ankaux respondos, dirante:Sinjoro, kiam ni vidis vin malsata,  aux soifanta, aux fremda, aux nuda, aux malsana, aux en malliberejo, kaj ne servis al vi?
25:45 Tiam li respondos al ili, dirante:Vere mi diras al vi:Kiom vi ne faris al unu el cxi tiuj la plej malgrandaj, tiom vi ne faris al mi.
25:46 Kaj cxi tiuj foriros en eternan punon, sed la justuloj en eternan vivon.
26:1 Kaj kiam Jesuo finis cxiujn tiujn vortojn, li diris al siaj discxiploj:
26:2 Vi scias, ke post du tagoj okazos la Pasko, kaj la Filo de homo estos transdonita, por esti krucumita.
26:3 Tiam kunvenis la cxefpastroj kaj la pliagxuloj de la popolo, en la korto de la cxefpastro, kies nomo estis Kajafas;
26:4 kaj ili konsiligxis, por ke ili povu per ruzo kapti Jesuon, kaj mortigi lin.
26:5 Sed ili diris:Ne dum la festo, por ke ne levigxu tumulto cxe la popolo.
26:6 Kaj kiam Jesuo estis en Betania, en la domo de Simon, leprulo,
26:7 venis al li virino, havanta alabastran vazon da multekosta sxmirajxo,  kaj sxi versxis gxin sur lian kapon, dum li sidis cxe mangxo.
26:8 Sed kiam la discxiploj tion vidis, ili indignis, dirante:
26:9 Por kio estas cxi tiu malsxparo? CXar cxi tiun sxmirajxon oni povus vendi por granda prezo, kaj doni al malricxuloj.
26:10 Sed Jesuo, tion sciante, diris al ili:Kial vi gxenas la virinon? sxi faris bonan faron al mi.
26:11 CXar la malricxulojn vi cxiam havas kun vi, sed min vi ne cxiam havas.
26:12 CXar versxante cxi tiun sxmirajxon sur mian korpon, sxi tion faris por mia entombigo.
26:13 Vere mi diras al vi:Kie ajn estos predikata cxi tiu evangelio en la tuta mondo, tio ankaux, kion faris cxi tiu virino, estos priparolata, por memorajxo de sxi.
26:14 Tiam unu el la dek du, nomata Judas Iskariota, iris al la cxefpastroj,
26:15 kaj diris:Kion vi volas doni al mi, se mi lin transdonos al vi? Kaj ili pesis por li tridek argxentajn monerojn.
26:16 Kaj de tiam li sercxis okazon, por transdoni lin.
26:17 Kaj en la unua tago de macoj la discxiploj venis al Jesuo, dirante:Kie vi volas, ke ni pretigu por vi, por mangxi la Paskon?
26:18 Kaj li diris:Iru en la urbon al trovotulo, kaj diru al li:La Majstro diras:Mia tempo estas proksima; mi faros la Paskon cxe vi, kun miaj discxiploj.
26:19 Kaj la discxiploj faris, kiel Jesuo ordonis al ili, kaj ili pretigis la Paskon.
26:20 Kaj kiam vesperigxis, li sidis cxe mangxo kun la dek du discxiploj;
26:21 kaj dum ili mangxis, li diris:Vere mi diras al vi, ke unu el vi perfidos min.
26:22 Kaj ili tre malgxojis, kaj cxiu komencis diri al li:Sinjoro, cxu eble mi?
26:23 Kaj li respondis kaj diris:Tiu, kiu trempis kun mi la manon en la pladon, perfidos min.
26:24 La Filo de homo iros, kiel estas skribite pri li; sed ve al tiu viro,  de kiu la Filo de homo estos perfidita! se tiu homo ne estus naskita, estus bone por li.
26:25 Kaj Judas, kiu estis lin perfidonta, responde diris:CXu eble mi,  Rabeno? Li diris al li:Vi diris.
26:26 Kaj dum ili mangxis, Jesuo prenis panon, kaj beninte, dispecigis gxin kaj donis al la discxiploj, kaj diris:Prenu, mangxu; cxi tio estas mia korpo.
26:27 Kaj li prenis kalikon, kaj doninte dankon, donis al ili, dirante:Vi cxiuj trinku el gxi;
26:28 cxar cxi tio estas mia sango de la interligo, kiu estas elversxata por multaj, por la pardonado de pekoj.
26:29 Sed mi diras al vi:De nun mi ne trinkos el cxi tiu frukto de la vinberarbo, gxis tiu tago, kiam mi trinkos gxin novan kun vi en la regno de mia Patro.
26:30 Kaj kantinte himnon, ili foriris al la monto Olivarba.
26:31 Tiam diris Jesuo al ili:Vi cxiuj ofendigxos pro mi dum cxi tiu nokto;  cxar estas skribite:Mi frapos la pasxtiston, kaj la sxafoj de la grego diskuros.
26:32 Tamen, post mia relevigxo mi iros antaux vi en Galileon.
26:33 Sed Petro responde diris al li:Ecx se cxiuj ofendigxos pro vi, mi neniam ofendigxos.
26:34 Jesuo diris al li:Vere mi diras al vi, ke en cxi tiu nokto, antaux ol krios koko, vi trifoje malkonfesos min.
26:35 Petro diris al li:Ecx se mi devos morti kun vi, mi neniel vin malkonfesos. Tiel same diris cxiuj discxiploj.
26:36 Tiam venis Jesuo kun ili al loko nomata Getsemane, kaj diris al siaj discxiploj:Sidigxu cxi tie, dum mi iros tien, por pregxi.
26:37 Kaj li prenis kun si Petron kaj la du filojn de Zebedeo, kaj komencis malgxoji kaj maltrankviligxi.
26:38 Tiam li diris al ili:Tre malgxoja estas mia animo, ecx gxis morto;  restu cxi tie, kaj viglu kun mi.
26:39 Kaj irinte iom antauxen, li falis sur sian vizagxon, pregxante, kaj dirante:Ho mia Patro, se povas esti, cxi tiu kaliko pasu for de mi; tamen ne kiel mi volas, sed kiel Vi volas.
26:40 Kaj li venis al la discxiploj kaj trovis ilin dormantaj, kaj diris al Petro:CXu vi do ne havis forton vigli kun mi ecx unu horon?
26:41 Viglu kaj pregxu, por ke vi ne eniru en tenton; la spirito ja estas fervora, sed la karno estas malforta.
26:42 Denove la duan fojon foririnte, li pregxis, dirante:Ho mia Patro, se cxi tio ne povos forpasi, krom se mi trinkos gxin, Via volo plenumigxu.
26:43 Kaj denove reveninte, li trovis ilin dormantaj, cxar iliaj okuloj pezigxis.
26:44 Kaj li denove lasis ilin kaj foriris, kaj la trian fojon pregxis,  denove dirante la samajn vortojn.
26:45 Tiam li venis al la discxiploj, kaj diris al ili:Dormu nun kaj ripozu:jen la horo alproksimigxis, kaj la Filo de homo estas perfidata en la manojn de pekuloj.
26:46 Levigxu, ni iru; jen mia perfidanto alproksimigxas.
26:47 Kaj dum li ankoraux parolis, jen venis Judas, unu el la dek du; kaj kun li granda homamaso kun glavoj kaj bastonoj venis de la cxefpastroj kaj pliagxuloj de la popolo.
26:48 Kaj lia perfidanto jam arangxis kun ili signon, dirante:Kiun mi kisos,  tiu estas li; kaptu lin.
26:49 Kaj tuj veninte al Jesuo, li diris:Saluton, Rabeno; kaj kisis lin.
26:50 Kaj Jesuo diris al li:Amiko, por kio vi venis? Tiam ili venis, kaj metis manojn sur Jesuon kaj arestis lin.
26:51 Kaj jen unu el tiuj, kiuj estis kun Jesuo, etendis sian manon kaj eltiris sian glavon, kaj frapis la sklavon de la cxefpastro, kaj detrancxis lian orelon.
26:52 Tiam diris Jesuo al li:Remetu vian glavon en gxian ingon; cxar cxiuj,  kiuj glavon prenas, per glavo pereos.
26:53 CXu vi do supozas, ke mi ne povas alvoki mian Patron, kaj Li tuj liveros al mi pli ol dek du legiojn da angxeloj?
26:54 Sed kiel plenumigxus la Skriboj, ke tiel devas okazi?
26:55 En tiu horo Jesuo diris al la homamasoj:CXu vi elvenis kvazaux kontraux rabiston, kun glavoj kaj bastonoj, por kapti min? CXiutage mi sidis en la templo, instruante, kaj vi ne arestis min.
26:56 Sed cxio tio okazis, por ke plenumigxu la Skriboj de la profetoj. Tiam cxiuj discxiploj forlasis lin kaj forkuris.
26:57 Kaj la arestintoj de Jesuo forkondukis lin al la domo de la cxefpastro Kajafas, kie jam kolektigxis la skribistoj kaj pliagxuloj.
26:58 Sed Petro malproksime sekvis lin gxis la korto de la cxefpastro, kaj eniris, kaj sidis kun la subuloj, por vidi la finon.
26:59 Kaj la cxefpastroj kaj la tuta sinedrio sercxis malveran ateston kontraux Jesuo, por ke ili povu lin mortigi;
26:60 kaj ne trovis, kvankam multaj malveraj atestantoj venis. Sed poste venis du, kaj diris:
26:61 CXi tiu diris:Mi povas detrui la sanktejon de Dio, kaj rekonstrui gxin en la dauxro de tri tagoj.
26:62 Kaj la cxefpastro starigxis, kaj diris al li:CXu vi respondas nenion?  kion atestas cxi tiuj kontraux vi?
26:63 Sed Jesuo silentadis. Kaj la cxefpastro diris al li:Mi jxurligas vin per Dio la vivanta, ke vi diru al ni, cxu vi estas la Kristo, la Filo de Dio.
26:64 Jesuo diris al li:Vi diris; tamen mi diras al vi:Poste vi vidos la Filon de homo, sidantan cxe la dekstra mano de la Potenco, kaj venantan sur la nuboj de la cxielo.
26:65 Tiam la cxefpastro dissxiris siajn vestojn, dirante:Li blasfemis; por kio ni plu bezonas atestantojn? jen nun vi auxdis la blasfemon:
26:66 kion vi opinias? Ili respondis kaj diris:Li estas kondamninda al morto.
26:67 Tiam oni kracxis sur lian vizagxon kaj vangofrapis lin, kaj iuj frapis lin per la manplatoj,
26:68 dirante:Profetu al ni, ho Kristo, kiu vin frapis?
26:69 Kaj Petro sidis ekstere sur la korto; kaj venis al li unu servantino,  dirante:Vi ankaux estis kun Jesuo, la Galileano.
26:70 Sed li malkonfesis antaux ili cxiuj, dirante:Mi ne scias, kion vi diras.
26:71 Kaj post kiam li eliris en la vestiblon, alia vidis lin, kaj diris al la cxeestantoj:CXi tiu estis ankaux kun Jesuo, la Nazaretano.
26:72 Kaj denove li malkonfesis kun jxuro:Mi ne konas tiun homon.
26:73 Kaj post iom da tempo la apudstarantoj venis, kaj diris al Petro:Vere vi ankaux estas el ili, cxar via parolmaniero malkasxas vin.
26:74 Tiam li komencis malbeni kaj jxuri:Mi ne konas tiun homon. Kaj tuj koko kriis.
26:75 Kaj Petro rememoris la vorton, kiun Jesuo parolis:Antaux ol krios koko,  vi trifoje malkonfesos min. Kaj li eliris, kaj maldolcxe ploris.
27:1 Kaj kiam venis la mateno, cxiuj cxefpastroj kaj pliagxuloj de la popolo konsiligxis kontraux Jesuo, por mortigi lin;
27:2 kaj ili ligis lin, kaj forkondukis lin kaj transdonis lin al Pilato, la provincestro.
27:3 Tiam Judas, lia perfidinto, vidinte, ke li estas kondamnita, pentis, kaj reportis la tridek argxentajn monerojn al la cxefpastroj kaj la pliagxuloj,
27:4 dirante:Mi pekis, perfidante senkulpan sangon. Sed ili diris:Kiel tio koncernas nin? vi zorgu pri tio.
27:5 Kaj li jxetis la argxentajn monerojn en la sanktejon, kaj eliris; kaj foririnte, pendigis sin.
27:6 Kaj la cxefpastroj prenis la argxentajn monerojn, kaj diris:Ne konvenas meti ilin en la trezorejon, cxar tio estas prezo de sango.
27:7 Kaj ili konsiligxis, kaj acxetis per ili la kampon de la potisto, por enterigi fremdulojn.
27:8 Tial tiu kampo estas nomata Kampo de Sango, ankoraux gxis hodiaux.
27:9 Tiam plenumigxis tio, kio estis dirita per la profeto Jeremia, nome:Kaj ili prenis la tridek argxentajn monerojn, taksoprezon de tiu, kiu estis taksita, kiujn iuj el la filoj de Izrael taksis;
27:10 kaj donis ilin por la kampo de la potisto, kiel la Eternulo difinis al mi.
27:11 Kaj Jesuo staris antaux la provincestro; kaj la estro demandis lin,  dirante:CXu vi estas la Regxo de la Judoj? Kaj Jesuo diris al li:Vi diras.
27:12 Kaj kiam la cxefpastroj kaj pliagxuloj akuzis lin, li respondis nenion.
27:13 Tiam Pilato diris al li:CXu vi ne auxdas, kiom da aferoj oni atestas kontraux vi?
27:14 Kaj li ne respondis al li ecx unu vorton, tiel ke la provincestro tre forte miris.
27:15 Sed cxe tiu festo la provincestro kutimis liberigi al la homamaso unu malliberulon, kiun ili deziris.
27:16 Kaj oni havis tiam faman malliberulon, nomatan Barabas.
27:17 Kiam do ili kolektigxis, Pilato diris al ili:Kiun vi deziras, ke mi liberigu al vi? cxu Barabason, aux Jesuon, nomatan Kristo?
27:18 CXar li sciis, ke pro envio ili transdonis lin.
27:19 Kaj dum li sidis sur la tribunala segxo, lia edzino sendis al li, por diri:Nenion havu kun tiu justulo, cxar mi suferis multe hodiaux en songxo kauxze de li.
27:20 Kaj la cxefpastroj kaj pliagxuloj decidigis la homamason postuli Barabason kaj pereigi Jesuon.
27:21 Sed la provincestro responde diris al ili:Kiun el la du vi volas, ke mi liberigu al vi? Kaj ili diris:Barabason.
27:22 Pilato diris al ili:Kion do mi faros al Jesuo, nomata Kristo? CXiuj diris:Li estu krucumita.
27:23 Kaj li diris:Kial? kian malbonon li faris? Sed ili des pli ekkriis,  dirante:Li estu krucumita.
27:24 Tial Pilato, vidante, ke neniel prosperas al li, sed ke kontrauxe tumulto levigxas, prenis akvon kaj lavis siajn manojn antaux la homamaso,  dirante:Mi estas senkulpa pri la sango de tiu justulo:vi zorgu pri gxi.
27:25 Kaj la tuta popolo responde diris:Lia sango estu sur ni kaj sur niaj infanoj.
27:26 Tiam li liberigis al ili Barabason; sed skurgxinte Jesuon, li transdonis lin, por esti krucumita.
27:27 Tiam la soldatoj de la provincestro, kondukinte Jesuon en la palacon,  kolektis al li la tutan kohorton.
27:28 Kaj ili senvestigis lin, kaj surmetis al li skarlatan mantelon.
27:29 Kaj ili plektis kronon el dornoj kaj metis gxin sur lian kapon, kaj metis kanon en lian dekstran manon; kaj ili genuis antaux li, kaj mokis lin,  dirante:Saluton, Regxo de la Judoj!
27:30 Kaj ili kracxis sur lin, kaj prenis la kanon kaj frapis lian kapon.
27:31 Kaj mokinte lin, ili demetis de li la mantelon, kaj surmetis al li liajn proprajn vestojn, kaj forkondukis lin, por krucumi lin.
27:32 Kaj elirinte, ili trovis viron Kirenanon, nomatan Simon; tiun ili devigis, ke li portu lian krucon.
27:33 Kaj veninte al loko nomata Golgota, tio estas, Loko de Kranio,
27:34 ili donis al li trinki vinon kun galo enmiksita; kaj li gustumis gxin,  kaj ne volis trinki.
27:35 Kaj krucuminte lin, ili dividis inter si liajn vestojn, jxetante lotojn;
27:36 kaj ili sidigxis, kaj gardis lin tie.
27:37 Kaj ili metis super lia kapo lian akuzon, skribitan:CXI TIU ESTAS JESUO, LA REGXO DE LA JUDOJ.
27:38 Tiam kun li estis krucumitaj du rabistoj, unu dekstre kaj unu maldekstre.
27:39 Kaj la preterpasantoj insultis lin, balancante la kapon,
27:40 kaj dirante:Vi, kiu detruas la sanktejon kaj rekonstruas gxin en la dauxro de tri tagoj, savu vin. Se vi estas la Filo de Dio, deiru de la kruco.
27:41 Tiel same ankaux la cxefpastroj, mokante kun la skribistoj kaj la pliagxuloj, diris:
27:42 Aliajn li savis; sin mem li ne povas savi. Li ja estas Regxo de Izrael,  li nun deiru de la kruco, kaj ni kredos al li.
27:43 Li apogis sin al Dio; Tiu savu lin, se Li amas lin; cxar li diris:Mi estas la Filo de Dio.
27:44 Kaj ankaux la rabistoj, kiuj estis krucumitaj kun li, tiel same insultis lin.
27:45 Kaj de post la sesa horo farigxis mallumo sur la tuta lando gxis la nauxa horo.
27:46 Kaj cxirkaux la nauxa horo Jesuo ekkriis per lauxta vocxo, dirante:Eli,  Eli, lama sabahxtani? tio estas:Mia Dio, mia Dio, kial Vi forlasis min?
27:47 Kaj iuj el la apudstarantoj, auxdinte tion, diris:CXi tiu vokas Elijan.
27:48 Kaj tuj unu el ili kuris kaj prenis spongon kaj plenigis gxin per vinagro, kaj metinte gxin sur kanon, donis al li trinki.
27:49 Kaj la aliaj diris:Lasu; ni vidu, cxu venos Elija, por savi lin.
27:50 Kaj Jesuo, denove kriinte per lauxta vocxo, ellasis for la spiriton.
27:51 Kaj jen la kurteno de la sanktejo dissxirigxis en du pecojn de supre gxis malsupre; kaj la tero tremis; kaj la rokoj diskrevis;
27:52 kaj la tomboj malfermigxis, kaj multaj korpoj de dormantaj sanktuloj levigxis,
27:53 kaj elirinte el la tomboj post lia relevigxo, ili eniris en la sanktan urbon kaj aperis al multaj.
27:54 Kaj la centestro, kaj tiuj, kiuj estis kun li gardantaj Jesuon, kiam ili vidis la tertremon kaj la okazantajxojn, tre timis, dirante:Vere cxi tiu estis Filo de Dio.
27:55 Kaj tie estis multaj virinoj, rigardantaj de malproksime, kiuj sekvis Jesuon el Galileo, servante al li;
27:56 inter kiuj estis Maria Magdalena, kaj Maria, la patrino de Jakobo kaj de Joses, kaj la patrino de la filoj de Zebedeo.
27:57 Kaj kiam vesperigxis, venis ricxulo, nomata Jozef, el Arimateo, kiu mem estis discxiplo de Jesuo:
27:58 tiu, irinte al Pilato, petis la korpon de Jesuo. Tiam Pilato ordonis doni gxin.
27:59 Kaj Jozef prenis la korpon, kaj envolvis gxin en pura tolajxo,
27:60 kaj metis gxin en sian novan tombon, kiun li jam elhakis en la roko;  kaj li alrulis grandan sxtonon al la enirejo de la tombo, kaj foriris.
27:61 Kaj Maria Magdalena estis tie, kaj la alia Maria, sidantaj apud la tombo.
27:62 La sekvantan tagon, kiu estas la tago post la Preparado, la cxefpastroj kaj la Fariseoj kolektigxis al Pilato,
27:63 dirante:Sinjoro, ni ekrememoras, ke tiu trompanto diris, dum li ankoraux vivis:Post tri tagoj mi relevigxos.
27:64 Ordonu do, ke oni gardu la tombon gxis la tria tago, por ke liaj discxiploj ne venu kaj ne forsxtelu lin kaj ne diru al la popolo:Li relevigxis el la mortintoj; kaj la lasta trompo estus pli malbona, ol la unua.
27:65 Pilato diris al ili:Vi havas gardistaron; iru, kaj gardu gxin laux via eblo.
27:66 Tial ili foriris kaj gardis la tombon, sigelinte la sxtonon, kune kun gardistaro.
28:1 Kaj sabate malfrue, kiam eklumis por la unua tago de la semajno, venis Maria Magdalena kaj la alia Maria, por vidi la tombon.
28:2 Kaj jen okazis granda tertremo; cxar angxelo de la Eternulo malsupreniris el la cxielo, kaj venis kaj derulis la sxtonon, kaj sidigxis sur gxi.
28:3 Lia aspekto estis kiel fulmo, kaj lia vestajxo estis blanka, kiel negxo;
28:4 kaj pro timo al li la gardistoj tremis, kaj farigxis kiel malvivuloj.
28:5 Kaj la angxelo responde diris al la virinoj:Ne timu; cxar mi scias, ke vi sercxas Jesuon, la krucumitan.
28:6 Li ne estas cxi tie; cxar li levigxis, kiel li diris. Venu, vidu la lokon, kie la Sinjoro kusxis.
28:7 Kaj iru rapide, kaj diru al liaj discxiploj:Li levigxis el la mortintoj,  kaj jen li iras antaux vi en Galileon; tie vi vidos lin; jen mi sciigis al vi.
28:8 Kaj ili rapide foriris de la tombo kun timo kaj granda gxojo, kaj kuris,  por sciigi al liaj discxiploj.
28:9 Kaj jen Jesuo renkontis ilin, dirante:Saluton. Kaj alveninte, ili ekprenis liajn piedojn kaj adorklinigxis al li.
28:10 Tiam Jesuo diris al ili:Ne timu; iru, diru al miaj fratoj, ke ili foriru en Galileon, kaj tie ili min vidos.
28:11 Kaj dum ili iris, iuj el la gardistoj venis en la urbon, kaj rakontis al la cxefpastroj cxiujn okazintajxojn.
28:12 Kaj kunveninte kun la pliagxuloj, ili konsiligxis kune, kaj ili donis al la soldatoj multe da mono,
28:13 dirante:Diru:Liaj discxiploj venis nokte, kaj forsxtelis lin, dum ni dormis.
28:14 Kaj se la provincestro tion auxdos, ni konvinkos lin, kaj liberigos vin de cxia zorgo.
28:15 Kaj ili prenis la monon, kaj faris, kiel ili estis instruitaj; kaj tiu diro disvastigxis inter la Judoj gxis hodiaux.
28:16 Sed la dek unu discxiploj iris en Galileon, sur la monton, kiun Jesuo jam difinis al ili.
28:17 Kaj kiam ili vidis lin, ili adorklinigxis al li; sed kelkaj dubis.
28:18 Kaj Jesuo venis al ili, kaj diris al ili:Estas donita al mi cxia auxtoritato en la cxielo kaj sur la tero.
28:19 Iru do kaj discxipligu cxiujn naciojn, baptante ilin en la nomon de la Patro kaj de la Filo kaj de la Sankta Spirito;
28:20 instruante ilin observi cxion, kion mi ordonis al vi. Kaj jen mi estas kun vi cxiujn tagojn, gxis la maturigxo de la mondagxo.


Next: Mark

1:1 La komenco de la evangelio de Jesuo Kristo, Filo de Dio.
1:2 Kiel estas skribite en la profeto Jesaja:   Jen Mi sendas Mian angxelon antaux via vizagxo,   Kaj li preparos vian vojon;
1:3 Vocxo de krianto en la dezerto:   Pretigu la vojon de la Eternulo,   Rektigu Liajn irejojn;
1:4 venis Johano, kiu baptis en la dezerto kaj predikis la bapton de pento por la pardonado de pekoj.
1:5 Kaj eliris al li la tuta Juduja distrikto, kaj cxiuj Jerusalemanoj; kaj ili estis baptitaj de li en la rivero Jordan, konfesante siajn pekojn.
1:6 Kaj Johano estis vestita per kamelharajxo kaj leda zono cxirkaux siaj lumboj, kaj li mangxadis akridojn kaj sovagxan mielon.
1:7 Kaj li predikis, dirante:Venas post mi tiu, kiu estas pli potenca ol mi;  la rimenon de liaj sxuoj mi ne estas inda, klinigxinte, malligi.
1:8 Mi vin baptis per akvo; sed li vin baptos per la Sankta Spirito.
1:9 Kaj en tiuj tagoj Jesuo venis el Nazaret de Galileo, kaj estis baptita de Johano en Jordan.
1:10 Kaj tuj kiam li eliris el la akvo, li vidis la cxielon fenditan, kaj la Spiriton kiel kolombo malsuprenirantan sur lin;
1:11 kaj venis vocxo el la cxielo:Vi estas Mia Filo, la amata, en kiu Mi havas plezuron.
1:12 Kaj tuj la Spirito pelis lin for en la dezerton.
1:13 Kaj li estis en la dezerto kvardek tagojn, tentata de Satano; kaj li estis kun la sovagxaj bestoj, kaj la angxeloj servadis al li.
1:14 Kaj post kiam Johano estis arestita, Jesuo iris en Galileon, predikante la evangelion de Dio,
1:15 kaj dirante:La tempo jam plenumigxis, kaj la regno de Dio alproksimigxis; pentu, kaj kredu al la evangelio.
1:16 Kaj irante apud la Galilea Maro, li vidis Simonon, kaj Andreon, fraton de Simon, jxetantajn reton en la maron; cxar ili estis fisxkaptistoj.
1:17 Kaj Jesuo diris al ili:Venu post mi, kaj mi igos vin farigxi kaptistoj de homoj.
1:18 Kaj ili tuj forlasis la retojn, kaj sekvis lin.
1:19 Kaj irinte iom antauxen, li vidis Jakobon, filon de Zebedeo, kaj Johanon, lian fraton, kiuj ankaux estis en la sxipeto, riparante la retojn.
1:20 Kaj tuj li alvokis ilin; kaj ili lasis sian patron Zebedeo en la sxipeto kun la dungitoj, kaj foriris post li.
1:21 Kaj ili iris en Kapernaumon, kaj tuj en la sabato li eniris en la sinagogon kaj instruis.
1:22 Kaj oni miris pro lia instruado; cxar li instruis kiel havanta auxtoritaton, kaj ne kiel la skribistoj.
1:23 Kaj en ilia sinagogo estis viro kun malpura spirito; kaj li ekkriis,
1:24 dirante:Kio estas inter ni kaj vi, Jesuo Nazaretano? cxu vi venis, por pereigi nin? mi scias, kiu vi estas:la Sanktulo de Dio.
1:25 Kaj Jesuo severe admonis lin, dirante:Silentu, kaj eliru el li.
1:26 Kaj la malpura spirito konvulsiigis lin, kaj, lauxte kriinte, eliris el li.
1:27 Kaj cxiuj miregis tiom, ke ili diskutis inter si, dirante:Kio estas cxi tio? jen nova instruado! kun auxtoritato li ordonas ecx al la malpuraj spiritoj, kaj ili obeas lin.
1:28 Kaj tuj la famo pri li disvastigxis cxie en la tutan cxirkauxajxon de Galileo.
1:29 Kaj tuj, elirinte el la sinagogo, ili eniris en la domon de Simon kaj Andreo, kun Jakobo kaj Johano.
1:30 Sed la bopatrino de Simon kusxis malsana de febro; kaj tuj oni sciigis al li pri sxi;
1:31 kaj veninte, li prenis sxian manon kaj levis sxin; kaj la febro forlasis sxin, kaj sxi servis al ili.
1:32 Kaj vespere, kiam la suno subiris, oni venigis al li cxiujn, kiuj estis malsanaj kaj demonhavantaj.
1:33 Kaj la tuta urbo kolektigxis cxe la pordo.
1:34 Kaj li sanigis multajn, kiuj malsanis de diversaj malsanoj, kaj elpelis multajn demonojn; kaj li ne permesis al la demonoj paroli, cxar ili konis lin.
1:35 Kaj matene, antaux ol la nokto pasis, li levigxis, kaj foriris en dezertan lokon, kaj tie pregxadis.
1:36 Kaj Simon kaj liaj kunuloj elsercxis lin;
1:37 kaj ili trovis lin, kaj diris al li:CXiuj vin sercxas.
1:38 Kaj li diris al ili:Ni iru aliloken en la proksimajn urbetojn, por ke mi tie ankaux prediku; cxar por tio mi venis.
1:39 Kaj li iris, predikante en iliaj sinagogoj tra la tuta Galileo, kaj elpelante la demonojn.
1:40 Kaj venis al li leprulo, alvokante lin, kaj genuinte, li diris al li:Se vi nur volas, vi povas min purigi.
1:41 Kaj kortusxite, li etendis la manon kaj tusxis lin, kaj diris al li:Mi volas; estu purigita.
1:42 Kaj tuj la lepro foriris de li, kaj li farigxis pura.
1:43 Kaj severe avertinte lin, li tuj forsendis lin,
1:44 kaj diris al li:Zorgu, ke vi diru nenion al iu; sed iru, montru vin al la pastro, kaj oferu pro via purigado tion, kion Moseo ordonis, por atesto al ili.
1:45 Sed li eliris, kaj komencis diligente rakonti kaj disfamigi la aferon,  tiel ke Jesuo jam ne povis malkasxe eniri en urbon, sed restis ekstere en dezertaj lokoj; kaj oni venis al li el cxie.
2:1 Kaj kiam li revenis en Kapernaumon post kelke da tagoj, oni sciigxis, ke li estas en domo.
2:2 Kaj multaj kunvenis, tiel ke jam ne estis loko ecx apud la pordo; kaj li parolis al ili la vorton.
2:3 Kaj oni venis, alportante al li paralizulon, portatan de kvar homoj.
2:4 Kaj ne povante alproksimigxi al li pro la homamaso, ili malkovris la tegmenton, kie li estis; kaj trafosinte gxin, ili mallevis la liton, sur kiu kusxis la paralizulo.
2:5 Kaj Jesuo, vidante ilian fidon, diris al la paralizulo:Filo, viaj pekoj estas pardonitaj.
2:6 Sed estis iuj el la skribistoj tie, sidantaj kaj diskutantaj en siaj koroj:
2:7 Kial tiu tiel parolas? li blasfemas:kiu povas pardoni pekojn, krom Dio sola?
2:8 Kaj Jesuo, tuj eksciante en sia spirito, ke tiel ili diskutas en si,  diris al ili:Kial vi tion diskutas en viaj koroj?
2:9 Kio estas pli facila:diri al la paralizulo:Viaj pekoj estas pardonitaj;  aux diri:Levigxu, prenu vian liton, kaj piediru?
2:10 Sed por ke vi sciu, ke la Filo de homo havas auxtoritaton sur la tero pardoni pekojn-li diris al la paralizulo:
2:11 Mi diras al vi:Levigxu, prenu vian liton, kaj iru al via domo.
2:12 Kaj li levigxis, kaj tuj prenis la liton, kaj eliris antaux cxiuj, tiel ke cxiuj miregis, kaj gloris Dion, dirante:Neniam ni vidis ion tian.
2:13 Kaj denove li eliris al la marbordo, kaj la tuta homamaso venis al li,  kaj li instruis ilin.
2:14 Kaj preterpasante, li vidis Levin, filon de Alfeo, sidantan cxe la impostejo, kaj li diris al li:Sekvu min. Kaj li starigxis, kaj sekvis lin.
2:15 Kaj li sidis cxe mangxo en lia domo, kaj multaj impostistoj kaj pekuloj kunsidis kun Jesuo kaj liaj discxiploj; cxar ili estis multaj, kaj ili sekvis lin.
2:16 Kaj la skribistoj kaj la Fariseoj, vidante, ke li mangxas kun la pekuloj kaj la impostistoj, diris al liaj discxiploj:Li mangxas kaj trinkas kun impostistoj kaj pekuloj.
2:17 Kaj auxdinte tion, Jesuo diris al ili:Ne la sanuloj bezonas kuraciston,  sed la malsanuloj:mi venis, por alvoki ne justulojn, sed pekulojn.
2:18 Kaj la discxiploj de Johano kaj la Fariseoj estis fastantaj, kaj oni venis, kaj diris al li:Kial fastas la discxiploj de Johano kaj de la Fariseoj, sed viaj ne fastas?
2:19 Kaj Jesuo diris al ili:CXu la filoj de la edzigxejo povas fasti, dum la fiancxo estas kun ili? Tiel longe, kiel ili havas kun si la fiancxon, ili ne povas fasti.
2:20 Sed venos tagoj, kiam la fiancxo estos prenita for de ili, kaj tiam ili fastos en tiuj tagoj.
2:21 Neniu alkudras flikajxon el nefulita drapo sur malnovan veston; alie la nova plenigajxo ion forprenas de la malnova sxtofo, kaj pli malbona sxirajxo farigxas.
2:22 Kaj neniu enversxas novan vinon en malnovajn felsakojn; alie la vino krevigos la felsakojn, kaj la vino elfluos kaj la felsakoj detruigxos; sed oni enversxas novan vinon en novajn felsakojn.
2:23 Kaj en sabato li iris tra la grenkampoj, kaj liaj discxiploj komencis dum la vojiro desxiri la spikojn.
2:24 Kaj la Fariseoj diris al li:Jen kial ili en la sabato faras tion, kio ne estas permesata?
2:25 Kaj li diris al ili:CXu vi neniam legis, kion faris David, kiam li havis bezonon kaj malsatis, li kaj liaj kunuloj?
2:26 Ke li eniris en la domon de Dio, kiam Ebjatar estis cxefpastro, kaj mangxis la panojn de propono, kiujn mangxi ne estas permesate krom al la pastroj, kaj donis ankaux al siaj kunuloj?
2:27 Kaj li diris al ili:La sabato estigxis por la homo, kaj ne la homo por la sabato;
2:28 tial la Filo de homo estas sinjoro ecx de la sabato.
3:1 Kaj denove li eniris en la sinagogon, kaj tie estis viro, havanta manon velkintan.
3:2 Kaj oni observis lin, cxu en la sabato li lin sanigos, por ke ili povu lin akuzi.
3:3 Kaj li diris al la viro, kiu havis la velkintan manon:Starigxu en la mezo.
3:4 Kaj li diris al ili:CXu estas permesate bonfari en sabato, aux malbonfari? savi vivon, aux mortigi? Sed ili silentis.
3:5 Kaj kiam kun kolero li cxirkauxrigardis ilin, cxagrenite pro la obstinigxo de ilia koro, li diris al la viro:Etendu vian manon. Kaj li etendis gxin, kaj lia mano resanigxis.
3:6 Kaj la Fariseoj eliris, kaj tuj konsiligxis kun la Herodanoj kontraux li,  kiamaniere lin pereigi.
3:7 Kaj Jesuo kun siaj discxiploj foriris gxis la maro; kaj granda homamaso el Galileo sekvis lin. Kaj el Judujo
3:8 kaj el Jerusalem kaj el Edom kaj el Transjordano kaj el cxirkaux Tiro kaj Cidon, grandnombra homamaso, auxdinte cxion, kion li faris, venis al li.
3:9 Kaj li diris al siaj discxiploj, ke malgranda sxipeto estu je lia dispono, pro la homamaso, por ke oni ne premu lin;
3:10 cxar multajn li jam sanigis, tiel ke cxiuj, kiuj havis malsanojn,  premadis sur lin, por tusxi lin.
3:11 Kaj malpuraj spiritoj, tuj kiam ili vidis lin, falis antaux li, kaj kriis, dirante:Vi estas la Filo de Dio.
3:12 Kaj li severe admonis ilin, ke ili ne konatigu lin.
3:13 Kaj li supreniris sur la monton, kaj alvokis tiujn, kiujn li mem volis;  kaj ili venis al li.
3:14 Kaj li elektis dek du, kiujn ankaux li nomis apostoloj, por ke ili estu kun li, kaj por ke li dissendu ilin por prediki,
3:15 kaj por havi auxtoritaton elpeli demonojn:
3:16 kaj Simonon li alnomis Petro;
3:17 kaj Jakobon, filon de Zebedeo, kaj Johanon, fraton de Jakobo, kaj tiujn li alnomis Boanerges, tio estas, Filoj de tondro;
3:18 kaj Andreon kaj Filipon kaj Bartolomeon kaj Mateon kaj Tomason, kaj Jakobon, filon de Alfeo, kaj Tadeon, kaj Simonon, la Fervorulon,
3:19 kaj Judason Iskariotan, kiu ankaux perfidis lin.  Kaj li venis en domon.
3:20 Kaj denove la homamaso kunvenis tiel, ke ili ne povis ecx mangxi panon.
3:21 Kaj liaj amikoj, auxdinte tion, eliris, por kapti lin, cxar ili diris:Li frenezas.
3:22 Kaj la skribistoj, kiuj alvenis el Jerusalem, diris:Li havas Baal-  Zebubon; per la estro de la demonoj li elpelas la demonojn.
3:23 Kaj li alvokis ilin, kaj parolis al ili parabole:Kiel povas Satano elpeli Satanon?
3:24 Kaj se regno estas dividita kontraux si, tiu regno ne povas stari.
3:25 Kaj se domo estas dividita kontraux si, tiu domo ne povas stari.
3:26 Kaj se Satano ribelis kontraux si kaj estas dividita, li ne povas stari,  sed havas finon.
3:27 Sed neniu povas eniri en la domon de la fortulo kaj trarabi liajn posedajxojn, se unue li ne ligos la fortulon, kaj poste li trarabos lian domon.
3:28 Vere mi diras al vi:CXiuj iliaj pekoj estos pardonitaj al la filoj de homoj, kaj iliaj blasfemoj, per kiuj ajn ili blasfemos;
3:29 sed iu, kiu blasfemos kontraux la Sankta Spirito, eterne ne havos pardonon, sed estas kulpa pri eterna peko;
3:30 cxar oni diris:Li havas malpuran spiriton.
3:31 Kaj jen alvenis lia patrino kaj liaj fratoj, kaj starante ekstere, ili sendis al li, vokante lin.
3:32 Kaj homamaso sidis cxirkaux li; kaj oni diris al li:Jen via patrino kaj viaj fratoj ekstere vin sercxas.
3:33 Kaj li respondis al ili, dirante:Kiuj estas mia patrino kaj miaj fratoj?
3:34 Kaj cxirkauxrigardante tiujn, kiuj ronde cxirkaux li sidis, li diris:Jen mia patrino kaj miaj fratoj!
3:35 CXar kiu ajn faros la volon de Dio, tiu estas mia frato kaj mia fratino kaj mia patrino.
4:1 Kaj denove li komencis instrui apud la maro. Kaj kolektigxis al li tre granda homamaso tiel, ke li eniris en sxipeton, kaj sidis sur la maro; kaj la tuta homamaso estis sur la tero apud la maro.
4:2 Kaj li multe instruis ilin per paraboloj, kaj diris al ili en sia instruado:
4:3 Auxskultu:jen semisto eliris, por semi;
4:4 kaj dum li semis, iuj semoj falis apud la vojo, kaj la birdoj venis kaj formangxis ilin.
4:5 Kaj aliaj falis sur sxtonan lokon, kie ili ne havis multe da tero; kaj tuj ili ekkreskis, cxar ili ne havis profundecon de tero;
4:6 kaj kiam la suno levigxis, ili brulsekigxis, kaj cxar ili ne havis radikon, ili forvelkis.
4:7 Kaj aliaj falis inter dornojn, kaj la dornoj kreskis kaj sufokis ilin,  kaj ili ne donis frukton.
4:8 Kaj aliaj falis en la bonan teron, kaj donis frukton, kreskante kaj multobligxante, kaj produktis tridekoble kaj sesdekoble kaj centoble.
4:9 Kaj li diris:Kiu havas orelojn por auxdi, tiu auxdu.
4:10 Kaj kiam li estis sola, tiuj, kiuj alestis kune kun la dek du, demandis lin pri la paraboloj.
4:11 Kaj li diris al ili:Al vi estas donite scii la misteron de la regno de Dio; sed al tiuj, kiuj estas ekstere, cxio estas farata per paraboloj;
4:12 por ke, vidante, ili vidu, sed ne rimarku; kaj auxdante, ili auxdu, sed ne komprenu; por ke neniam ili konvertigxu kaj pardonigxu.
4:13 Kaj li diris al ili:CXu vi ne scias cxi tiun parabolon? kiel do vi povos kompreni cxiujn parabolojn?
4:14 La semisto semas la vorton.
4:15 Jen do tiuj, kiuj estas apud la vojo, kie estas semata la vorto; kaj kiam ili auxdis, tuj venas Satano, kaj forprenas la vorton, en ili semitan.
4:16 Kaj tiel same jen la semitaj cxe la sxtonaj lokoj:ili auxdas la vorton,  kaj tuj kun gxojo akceptas gxin;
4:17 kaj ili ne havas en si radikon, sed restas nur portempe; kiam do venas sufero aux persekuto pro la vorto, tuj ili falpusxigxas.
4:18 Kaj jen la semitaj cxe la dornoj:tiuj, kiuj auxdis la vorton;
4:19 sed la zorgoj de la mondo kaj la trompo de ricxo kaj la deziroj al aliaj aferoj, enirante, sufokas la vorton, kaj gxi farigxas senfrukta.
4:20 Kaj jen la semitaj cxe la bona tero:tiuj, kiuj auxdas la vorton kaj akceptas gxin, kaj donas frukton, jen tridekoble, kaj jen sesdekoble, kaj jen centoble.
4:21 Kaj li diris al ili:CXu lampo enportigxas, por esti metita sub grenmezurilon aux sub liton, kaj ne por stari sur la lampingo?
4:22 CXar nenio estas kasxita krom por tio, ke gxi estu malkasxita; nek io estas sekreta krom por tio, ke gxi estu aperigita.
4:23 Se iu havas orelojn por auxdi, tiu auxdu.
4:24 Kaj li diris al ili:Atentu, kion vi auxdas; per kia mezuro vi mezuras,  laux tiu sama oni mezuros al vi, kaj ecx faros al vi aldonon.
4:25 CXar al tiu, kiu havas, estos donite; sed for de tiu, kiu ne havas,  estos prenita ecx tio, kion li havas.
4:26 Kaj li diris:Tia estas la regno de Dio, kvazaux homo jxetus semojn sur la teron,
4:27 kaj dormus kaj levigxus nokte kaj tage, kaj la semoj burgxonus kaj kreskus, li ne scias kiel.
4:28 Auxtomate la tero donas frukton, unue folion, poste spikon, poste plenan grenon en spiko.
4:29 Sed kiam la frukto estas preta, li tuj svingas la rikoltilon, cxar venis la rikolto.
4:30 Kaj li diris:Al kio ni komparu la regnon de Dio? aux per kia parabolo ni montru gxin?
4:31 Al sinapa semeto, kiu, kiam gxi estas semita sur la teron, estas pli malgranda ol cxiuj aliaj semoj, kiuj estas sur la tero,
4:32 tamen semite, kreskas kaj farigxas pli granda ol cxiuj legomoj, kaj elmetas grandajn brancxojn, tiel ke sub gxia ombro povas eklogxi la birdoj de la cxielo.
4:33 Kaj per multaj tiaj paraboloj li parolis al ili la vorton laux tio, kiel ili povis auxskulti;
4:34 kaj sen parabolo li ne parolis al ili; sed private li klarigis cxion al siaj discxiploj.
4:35 Kaj en tiu tago, kiam vesperigxis, li diris al ili:Ni transiru al la alia bordo.
4:36 Kaj forsendinte la homamason, ili kondukis lin kun si, kiel li estis en la sxipeto. Kaj aliaj sxipetoj akompanis lin.
4:37 Kaj okazis granda ventego, kaj ondoj batis en la sxipeton, tiel ke la sxipeto estis jam plenigxanta.
4:38 Kaj li estis dormanta en la posta parto sur la kuseno; kaj ili vekis lin, kaj diris al li:Majstro, cxu vi ne zorgas pri tio, ke ni pereas?
4:39 Kaj vekite, li admonis la venton, kaj diris al la maro:Silentu,  kvietigxu. Kaj la vento cxesigxis, kaj farigxis granda sereno.
4:40 Kaj li diris al ili:Kial vi estas timemaj? cxu vi ankoraux ne havas fidon?
4:41 Kaj ili timis treege, kaj diris unu al alia:Kiu do estas cxi tiu? cxar ecx la vento kaj la maro obeas al li.
5:1 Kaj ili venis trans la maron en la landon de la Gerasenoj.
5:2 Kaj kiam li elvenis el la sxipeto, tuj lin renkontis el la tomboj viro,  havanta malpuran spiriton,
5:3 kiu havis logxejon en la tomboj, kaj jam neniu povis ligi lin ecx per kateno;
5:4 cxar li ofte estis cxirkauxligita per katenoj kaj cxenoj, kaj la cxenoj estis dissxiritaj de li kaj la katenoj frakasitaj; kaj neniu kapablis malsovagxigi lin.
5:5 Kaj cxiam, nokte kaj tage, inter la tomboj kaj sur la montoj, li kriadis kaj sin trancxis per sxtonoj.
5:6 Kaj, vidinte Jesuon el malproksime, li kuris kaj adorklinigxis al li;
5:7 kaj kriante per lauxta vocxo, li diris:Kio estas inter mi kaj vi, ho Jesuo, Filo de Dio Plejalta? Mi vin jxurpetas per Dio, ke vi ne turmentu min.
5:8 CXar li diris al li:Eliru, ho malpura spirito, el la viro.
5:9 Kaj li demandis lin:Kia estas via nomo? Kaj li respondis, dirante:Mia nomo estas Legio, cxar ni estas multaj.
5:10 Kaj li multe petegis, ke li ne forsendu ilin el la lando.
5:11 Kaj estis tie sur la monto granda grego da porkoj pasxtigxantaj.
5:12 Kaj ili petegis lin, dirante:Sendu nin en la porkojn, por ke ni eniru en ilin.
5:13 Kaj li permesis tion al ili. Kaj elirinte, la malpuraj spiritoj eniris en la porkojn; kaj la grego kuris rapide malsupren de la krutajxo en la maron, cxirkaux du miloj, kaj sufokigxis en la maro.
5:14 Kaj iliaj pasxtistoj forkuris, kaj rakontis la aferon en la urbo kaj en la kamparo. Kaj oni venis, por vidi, kio okazis.
5:15 Kaj ili venis al Jesuo, kaj vidis la demonhavinton, kiu havis la legion,  sidanta, vestita kaj en sana prudento; kaj ili timis.
5:16 Kaj la vidintoj rakontis al ili, kiamaniere tio okazis al la demonhavinto, kaj pri la porkoj.
5:17 Kaj ili komencis petegi lin, ke li foriru el iliaj limoj.
5:18 Kaj kiam li eniris en la sxipeton, la demonhavinto petegis lin, ke li povu esti kun li.
5:19 Kaj li ne permesis al li, sed diris al li:Iru al via domo, al la viaj,  kaj rakontu al ili cxion, kion faris la Eternulo por vi, kaj kiel Li kompatis vin.
5:20 Kaj li foriris, kaj komencis famigi en Dekapolis cxion, kion faris Jesuo por li; kaj cxiuj miregis.
5:21 Kaj kiam Jesuo retransiris en la sxipeto al la alia bordo, granda homamaso kolektigxis al li; kaj li estis apud la maro.
5:22 Kaj venis unu el la sinagogestroj, nomata Jairo, kaj ekvidinte lin,  falis antaux liaj piedoj,
5:23 kaj insiste lin petegis, dirante:Mia filineto estas en lasta ekstremo;  venu do kaj metu viajn manojn sur sxin, por ke sxi savigxu kaj vivu.
5:24 Kaj li iris kun li, kaj granda homamaso sekvis lin kaj premis lin.
5:25 Kaj virino, kiu jam dek du jarojn havis sangofluon,
5:26 kaj multe suferis pro multaj kuracistoj, kaj elspezis sian tutan havon,  kaj estis neniel helpita, sed kontrauxe ecx pli malsanigxis,
5:27 auxdinte pri Jesuo, venis en la homamaso malantaux lin, kaj tusxis lian mantelon.
5:28 CXar sxi diris:Se mi nur tusxos lian mantelon, mi estos sanigita.
5:29 Kaj tuj la fonto de sxia sango sekigxis, kaj sxi korpe sentis, ke sxi resanigxis el sia malsano.
5:30 Kaj Jesuo, tuj sentante en si, ke la potenco eliris, turnis sin en la homamaso, kaj diris:Kiu tusxis mian veston?
5:31 Kaj liaj discxiploj diris al li:Vi vidas la homamason, premantan vin,  kaj cxu vi diras:Kiu min tusxis?
5:32 Kaj li cxirkauxrigardis, por vidi tiun, kiu tion faris.
5:33 Sed la virino, timigita kaj tremanta, sciante, kio farigxis al sxi,  venis kaj falis antaux li, kaj diris al li la tutan veron.
5:34 Kaj li diris al sxi:Filino, via fido vin savis; iru en paco, kaj estu sana el via malsano.
5:35 Dum li ankoraux parolis, oni venis el la domo de la sinagogestro,  dirante:Via filino mortis; kial vi ankoraux gxenas la instruiston?
5:36 Sed Jesuo, ne atentante la parolon diritan, diris al la sinagogestro:Ne timu, nur kredu.
5:37 Kaj li ne permesis al iu sekvi kun li, krom Petro kaj Jakobo, kaj Johano, frato de Jakobo.
5:38 Kaj ili venis al la domo de la sinagogestro, kaj li vidis tumulton, kaj homojn plorantajn kaj funebre gxemantajn.
5:39 Kaj enirinte, li diris al ili:Kial vi tumultas kaj ploras? la infanino ne mortis, sed dormas.
5:40 Kaj ili mokridis lin. Tamen, foriginte cxiujn, li kondukis la patron de la infanino kaj la patrinon, kaj tiujn, kiuj estis kun li, kaj eniris tien,  kie estis la infanino.
5:41 Kaj preninte la manon de la infanino, li diris al sxi:Talita kumi; tio estas:Knabineto, mi diras al vi:Levigxu.
5:42 Kaj tuj levigxis la knabineto kaj piediris; cxar sxi estis dekdujara.  Kaj ili miris kun granda mirego.
5:43 Kaj li severe admonis ilin, ke neniu sciigxu pri tio; kaj li ordonis doni al sxi mangxi.
6:1 Kaj li eliris de tie, kaj venis en sian patrujon; kaj liaj discxiploj lin sekvis.
6:2 Kaj kiam venis la sabato, li komencis instrui en la sinagogo; kaj multaj,  lin auxdante, miris, dirante:De kie tiu viro havas tion? kaj:Kia estas la sagxeco donita al li? kaj kiaj estas tiaj potencajxoj farataj per liaj manoj?
6:3 CXu cxi tiu ne estas la cxarpentisto, filo de Maria, kaj frato de Jakobo kaj Joses kaj Judas kaj Simon? kaj cxu liaj fratinoj ne estas cxi tie cxe ni?  Kaj ili ofendigxis pro li.
6:4 Kaj Jesuo diris al ili:Profeto ne estas sen honoro, krom en sia patrujo kaj inter siaj parencoj kaj en sia domo.
6:5 Kaj li povis tie fari nenian potencajxon, krom tio, ke li metis la manojn sur kelkajn senfortulojn kaj ilin resanigis.
6:6 Kaj li miris pro ilia nekredemo.  Kaj li rondevizitis la vilagxojn, instruante.
6:7 Kaj li alvokis al si la dek du, kaj komencis forsendi ilin duope; kaj li donis al ili auxtoritaton super malpuraj spiritoj;
6:8 kaj li ordonis, ke ili portu nenion por la vojo krom nur bastono-nek panon, nek saketon, nek monon en sia zono;
6:9 sed ili iru piedvestitaj per sandaloj, kaj ne surmetu du tunikojn.
6:10 Kaj li diris al ili:Kie ajn vi eniros en domon, tie logxu, gxis vi foriros el tiu loko.
6:11 Kaj se ie ajn oni vin ne akceptos, nek vin auxskultos, tiam el tie forirante, deskuu la polvon, kiu estas sub viaj piedoj, por atesto al ili.
6:12 Kaj foririnte, ili predikis, ke oni pentu.
6:13 Kaj ili elpeladis multajn demonojn, kaj sxmiradis per oleo multajn malsanulojn kaj ilin sanigadis.
6:14 Kaj la regxo Herodo auxdis pri tio, cxar lia nomo jam konatigxis; kaj li diris:Johano, la Baptisto, levigxis el la mortintoj, kaj tial tiuj potencajxoj energias en li.
6:15 Sed aliaj diris:Tiu estas Elija. Kaj aliaj diris:Tiu estas profeto,  kvazaux unu el la profetoj.
6:16 Sed, tion auxdinte, Herodo diris:Johano, kiun mi senkapigis, levigxis.
6:17 CXar Herodo mem jam sendis, kaj arestis Johanon, kaj ligis lin en malliberejo pro Herodias, kiu estis edzino de lia frato Filipo, cxar li estis edzigxinta kun sxi.
6:18 CXar Johano diris al Herodo:Ne decas, ke vi havu la edzinon de via frato.
6:19 Kaj Herodias klopodis kontraux li, kaj deziris mortigi lin, kaj ne povis;
6:20 cxar Herodo timis Johanon, sciante, ke li estas viro justa kaj sankta,  kaj nepre gardis lin. Kaj auxskultante lin, li embarasigxis, kaj auxskultis lin volonte.
6:21 Kaj kiam venis oportuna tago, kiam Herodo pro sia naskotago faris vespermangxon al siaj nobeloj kaj milestroj kaj cxefoj de Galileo,
6:22 eniris la filino de Herodias mem kaj dancis, kaj sxi placxis al Herodo kaj al liaj kunmangxantoj; kaj la regxo diris al la knabino:Petu de mi, kion ajn vi volas, kaj mi tion donos al vi.
6:23 Kaj li jxuris al sxi:Kion ajn vi petos de mi, mi tion donos al vi, gxis duono de mia regno.
6:24 Kaj elirinte, sxi diris al sia patrino:Kion mi petu? Kaj tiu diris:La kapon de Johano, la Baptisto.
6:25 Kaj sxi tuj eniris rapide al la regxo, kaj petis, dirante:Mi deziras, ke vi tuj donu al mi sur plado la kapon de Johano, la Baptisto.
6:26 Kaj la regxo farigxis tre malgxoja; tamen pro siaj jxuroj kaj pro la kunmangxantoj li ne volis rifuzi al sxi.
6:27 Kaj tuj la regxo elsendis soldaton el sia gardistaro, kaj ordonis alporti lian kapon; kaj elirinte, tiu senkapigis lin en la malliberejo,
6:28 kaj alportis lian kapon sur plado, kaj donis gxin al la knabino; kaj la knabino donis gxin al sia patrino.
6:29 Kaj kiam liaj discxiploj auxdis, ili venis kaj forportis lian korpon,  kaj metis gxin en tombon.
6:30 Kaj la apostoloj kolektigxis al Jesuo, kaj rakontis al li cxion, kion ili faris kaj instruis.
6:31 Kaj li diris al ili:Venu mem aparte en dezertan lokon, kaj iom ripozu.  CXar estis multaj venantaj kaj irantaj, kaj ili ne havis oportunon ecx por mangxi.
6:32 Kaj ili foriris en la sxipeto al dezerta loko aparte.
6:33 Kaj oni vidis ilin forirantajn, kaj multaj rekonis ilin, kaj piede oni kuris tien el cxiuj urboj kaj antauxvenis ilin.
6:34 Kaj li elvenis, kaj vidis grandan homamason, kaj li kortusxigxis pri ili, cxar ili estis kiel sxafoj ne havantaj pasxtiston; kaj li komencis instrui al ili multon.
6:35 Kaj kiam la horo jam estis malfrua, liaj discxiploj venis al li, kaj diris:La loko estas dezerta, kaj la horo estas jam malfrua;
6:36 forsendu ilin, por ke ili iru en la cxirkauxajn kampojn kaj vilagxojn kaj acxetu por si mangxajxon.
6:37 Sed li responde diris al ili:Vi donu al ili mangxi. Kaj ili diris al li:CXu ni iru kaj acxetu panojn por ducent denaroj, kaj donu al ili mangxi?
6:38 Kaj li diris al ili:Kiom da panoj vi havas? iru, por vidi. Kaj sciigxinte, ili diris:Kvin, kaj du fisxojn.
6:39 Kaj li ordonis al ili, ke cxiuj sidigxu lauxgrupe sur la verda herbo.
6:40 Kaj ili sidigxis en aroj, centope kaj kvindekope.
6:41 Kaj li prenis la kvin panojn kaj la du fisxojn, kaj suprenrigardinte al la cxielo, li benis kaj dispecigis la panojn, kaj donis al la discxiploj, por meti antaux ilin; kaj li dividis la du fisxojn inter cxiuj.
6:42 Kaj cxiuj mangxis kaj satigxis.
6:43 Kaj oni kolektis da fragmentoj dek du korbojn, kaj ankaux el la fisxoj.
6:44 Kaj tiuj, kiuj mangxis la panojn, estis kvin mil viroj.
6:45 Kaj tuj li devigis siajn discxiplojn eniri en la sxipeton kaj iri antaux li al la alia bordo, al Betsaida, dum li forsendos la homamason.
6:46 Kaj adiauxinte ilin, li foriris sur la monton, por pregxi.
6:47 Kaj kiam vesperigxis, la sxipeto estis meze de la maro, kaj li sola sur la tero.
6:48 Kaj vidante ilin laborantaj en malfacila remado, cxar la vento estis kontrauxa al ili, cxirkaux la kvara gardoparto de la nokto li venis al ili,  irante sur la maro, kaj li volis preterpasi ilin;
6:49 sed ili, vidante lin iranta sur la maro, supozis, ke gxi estas fantomo,  kaj ili ekkriis;
6:50 cxar cxiuj vidis lin kaj maltrankviligxis. Sed li tuj parolis kun ili,  kaj diris al ili:Kuragxu; gxi estas mi; ne timu.
6:51 Kaj li supreniris al ili en la sxipeton, kaj la vento cxesigxis; kaj ili sentis grandan miregon;
6:52 cxar ili ne komprenis pri la panoj, cxar ilia koro estis sensenta.
6:53 Kaj transirinte, ili alvenis teren cxe Genesaret, kaj alligis la sxipeton.
6:54 Kaj kiam ili estis elsxipigxintaj, tuj oni rekonis lin,
6:55 kaj kuris tra tiu tuta regiono, kaj komencis cxirkauxporti la malsanulojn sur iliaj litoj tien, kie ili auxdis, ke li estas.
6:56 Kaj kien ajn li eniris, en vilagxojn aux en urbojn aux sur la kamparon,  ili demetis la malsanulojn sur la placoj, kaj petegis lin, ke ili tusxu nur la randon de lia vesto; kaj cxiuj, kiuj tusxis, resanigxis.
7:1 Kaj kolektigxis al li la Fariseoj kaj iuj el la skribistoj, kiuj venis el Jerusalem,
7:2 kaj jam vidis, ke kelkaj el liaj discxiploj mangxas panon kun manoj profanaj, tio estas nelavitaj.
7:3 Kaj la Fariseoj kaj cxiuj Judoj, se ili ne lavis zorge la manojn, ne mangxas, tenante la tradicion de la antauxuloj;
7:4 kaj veninte el komercejo, ili ne mangxas, ne sin lavinte; kaj estas multaj aliaj aferoj, kiujn ili ricevis por observi, trempon de pokaloj kaj mezurpotoj kaj kupraj vazoj.
7:5 Kaj lin demandis la Fariseoj kaj la skribistoj:Kial ne faras viaj discxiploj laux la tradicio de la antauxuloj, sed mangxas panon kun manoj profanaj?
7:6 Kaj li diris al ili:Bone profetis Jesaja pri vi hipokrituloj, kiel estas skribite:   CXi tiu popolo honoras Min per siaj lipoj,   Sed ilia koro estas malproksime de Mi.
7:7 Sed vane ili Min adoras,   Instruante kiel doktrinojn ordonojn de homoj.
7:8 CXar, forlasinte la ordonon de Dio, vi tenas la tradicion de homoj.
7:9 Kaj li diris al ili:Efektive vi forrifuzas la ordonon de Dio, por observi vian tradicion.
7:10 CXar Moseo diris:Respektu vian patron kaj vian patrinon; kaj:Kiu malbenas sian patron aux sian patrinon, tiu nepre mortu.
7:11 Sed vi diras:Se iu diros al sia patro aux sia patrino:Korban, tio estas Oferdono, estu tio, per kio vi povus profiti de mi,
7:12 vi jam ne permesas al li fari ion por sia patro aux sia patrino;
7:13 vantigante la vorton de Dio per via tradicio, kiun vi transdonis; kaj multajn tiajn aferojn vi faras.
7:14 Kaj denove alvokinte la homamason, li diris al ili:CXiuj min auxskultu kaj komprenu:
7:15 ekzistas nenio, kio, enirante en homon de ekstere, povas lin profani;  sed kio eliras el homo, tio profanas la homon.
7:16 Kiu havas orelojn por auxdi, tiu auxdu.
7:17 Kaj kiam li eniris en domon for de la homamaso, liaj discxiploj demandis lin pri la parabolo.
7:18 Kaj li diris al ili:CXu vi ankaux estas tiel sen kompreno? CXu vi ne konscias, ke cxio, eniranta de ekstere en homon, ne povas profani lin;
7:19 cxar gxi eniras ne en lian koron, sed en la ventron, kaj eliras en apartan lokon? Tion li diris, indigante cxiajn mangxajxojn.
7:20 Kaj li diris:Kio elvenas el homo, tio profanas la homon.
7:21 CXar de interne, el la koro de homoj, eliras malvirtaj pensoj,  malcxastajxoj,
7:22 sxteloj, mortigoj, adultoj, avideco, malindajxoj, ruzeco, voluptoj,  malica okulo, blasfemo, aroganteco, malsagxeco;
7:23 cxiuj tiuj malbonoj elvenas de interne kaj profanas la homon.
7:24 Kaj irinte de tie, li venis en la limojn de Tiro kaj Cidon. Kaj enirinte en domon, li volis, ke neniu sciu; sed li ne povis esti kasxita.
7:25 Sed auxdinte pri li, iu virino, kies filineto havis malpuran spiriton,  venis kaj falis antaux liaj piedoj.
7:26 Kaj la virino estis Grekino, rase Sirofenika. Kaj sxi petis lin, ke li elpelu la demonon el sxia filino.
7:27 Kaj li diris al sxi:Lasu unue satigi la infanojn, cxar ne decas preni la panon de la infanoj kaj jxeti gxin al la hundetoj.
7:28 Sed sxi respondis kaj diris al li:Jes, Sinjoro; cxar ecx la hundetoj sub la tablo mangxas el la panpecetoj de la infanoj.
7:29 Kaj li diris al sxi:Pro cxi tiu vorto iru vian vojon; la demono eliris el via filino.
7:30 Kaj kiam sxi iris en sian domon, sxi trovis la infaninon kusxigita sur la lito, kaj la demonon foririnta.
7:31 Kaj denove foririnte el la limoj de Tiro, li venis tra Cidon al la Galilea Maro, tra la mezo de la limoj de Dekapolis.
7:32 Kaj oni kondukis al li viron surdan kaj apenaux parolkapablan, kaj petis lin, ke li metu sian manon sur lin.
7:33 Kaj kondukinte lin el la homamaso en apartan lokon, li metis siajn fingrojn en liajn orelojn, kaj kracxinte, li tusxis lian langon;
7:34 kaj suprenrigardinte al la cxielo, li gxemis, kaj diris al li:Efata, tio estas:Malfermigxu.
7:35 Kaj liaj oreloj malfermigxis, kaj la ligilo de lia lango malstrecxigxis,  kaj li parolis klare.
7:36 Kaj li admonis ilin, ke oni diru tion al neniu; sed ju pli li malpermesis, des pli multe ili cxie sciigis gxin.
7:37 Kaj supermezure ili miregis, dirante:Li faris cxion bone; li igas la surdulojn auxdi, kaj la mutulojn paroli.
8:1 En tiuj tagoj, kiam denove estis granda homamaso, kaj ili nenion havis mangxi, li alvokis al si siajn discxiplojn, kaj diris al ili:
8:2 Mi kortusxigxas pro la homamaso, cxar jam tri tagojn ili restas cxe mi kaj nenion havas mangxi;
8:3 kaj se mi forsendos ilin fastantaj al iliaj domoj, ili lacigxos sur la vojo; kaj iuj el ili venis de malproksime.
8:4 Kaj liaj discxiploj respondis al li:De kie oni povos satigi cxi tiujn homojn per panoj cxi tie en dezerto?
8:5 Kaj li demandis ilin:Kiom da panoj vi havas? Kaj ili diris:Sep.
8:6 Kaj li ordonis al la homamaso sidigxi sur la tero; kaj li prenis la sep panojn, kaj doninte dankon, li dispecigis ilin, kaj donis al la discxiploj por disdoni; kaj ili disdonis al la homamaso.
8:7 Kaj ili havis kelkajn malgrandajn fisxojn; kaj beninte ilin, li ordonis disdoni ilin ankaux.
8:8 Kaj ili mangxis kaj satigxis; kaj oni kolektis da postrestintaj fragmentoj sep korbegojn.
8:9 Kaj ili estis proksimume kvar mil, kaj li forsendis ilin.
8:10 Kaj tuj enirinte en la sxipeton kun siaj discxiploj, li iris al la regiono Dalmanuta.
8:11 Kaj alvenis la Fariseoj, kaj komencis diskuti kun li, sercxante cxe li signon el la cxielo, por provi lin.
8:12 Kaj forte gxeminte en sia spirito, li diris:Kial cxi tiu generacio sercxas signon? vere, mi diras al vi:Nenia signo estos donita al cxi tiu generacio.
8:13 Kaj forlasinte ilin, li denove ensxipigxis kaj transiris al la alia bordo.
8:14 Kaj ili forgesis preni panojn; kaj nur unu panon ili havis kun si en la sxipeto.
8:15 Kaj li admonis ilin, dirante:Zorgu, gardu vin kontraux la fermentajxo de la Fariseoj kaj la fermentajxo de Herodo.
8:16 Kaj ili diskutis unu kun la alia, dirante:CXar ni ne havas panojn.
8:17 Kaj Jesuo, eksciante tion, diris al ili:Kial vi diskutas pro tio, ke vi ne havas panon? cxu vi ankoraux ne konscias nek komprenas? cxu via koro estas obstinigita?
8:18 Okulojn havante, cxu vi ne vidas? kaj orelojn havante, cxu vi ne auxdas?  kaj cxu vi ne memoras?
8:19 Kiam mi dispecigis la kvin panojn por la kvin mil, kiom da korboj da fragmentoj vi kolektis? Ili respondis al li:Dek du.
8:20 Kaj kiam la sep por la kvar mil, kiom da korbegoj da fragmentoj vi kolektis? Kaj ili respondis al li:Sep.
8:21 Kaj li diris al ili:CXu vi ankoraux ne komprenas?
8:22 Kaj ili alvenis al Betsaida. Kaj oni alkondukis al li blindulon, kaj petegis, ke li tusxu lin.
8:23 Kaj preninte la manon de la blindulo, li elkondukis lin ekster la vilagxon; kaj kracxinte sur liajn okulojn, kaj surmetinte la manojn sur lin,  li demandis lin:CXu vi vidas ion?
8:24 Kaj li ekrigardis, kaj diris:Mi vidas homojn, cxar mi vidas kvazaux arbojn irantajn.
8:25 Tiam denove li metis la manojn sur liajn okulojn; kaj li fikse rigardis,  kaj resanigxis, kaj vidis cxion klare.
8:26 Kaj li forsendis lin al lia domo, dirante:Nepre ne eniru en la vilagxon.
8:27 Kaj eliris Jesuo kaj liaj discxiploj en la vilagxojn de Cezarea Filipi;  kaj sur la vojo li demandis siajn discxiplojn, dirante al ili:Kiu, diras la homoj, ke mi estas?
8:28 Kaj ili respondis al li:Johano, la Baptisto; laux aliaj:Elija; kaj laux aliaj:Unu el la profetoj.
8:29 Kaj li demandis ilin:Sed vi-kiu vi diras, ke mi estas? Petro responde diris al li:Vi estas la Kristo.
8:30 Kaj li admonis ilin, ke ili diru al neniu pri li.
8:31 Kaj li komencis instrui al ili, ke la Filo de homo devas multe suferi,  kaj esti rifuzita de la pliagxuloj kaj la cxefpastroj kaj la skribistoj, kaj esti mortigita, kaj post tri tagoj relevigxi.
8:32 Kaj li parolis tiun diron malkasxe. Kaj Petro prenis lin, kaj komencis admoni lin.
8:33 Sed turninte sin kaj rigardante la discxiplojn, li admonis Petron,  dirante:Iru malantaux min, Satano, cxar vi havas pensojn ne laux Dio, sed laux homoj.
8:34 Kaj alvokinte al si la homamason kun siaj discxiploj, li diris al ili:Se iu volas veni post mi, li abnegaciu sin, kaj levu sian krucon, kaj sekvu min.
8:35 CXar kiu volos savi sian animon, tiu gxin perdos; kaj kiu perdos sian animon pro mi kaj pro la evangelio, tiu gxin savos.
8:36 CXar kiel profitus homo, se li gajnus la tutan mondon kaj perdus sian animon?
8:37 CXar kion homo donu intersxangxe por sia animo?
8:38 CXar kiu hontos pri mi kaj miaj paroloj antaux cxi tiu adultema kaj peka generacio, pri tiu ankaux hontos la Filo de homo, kiam li venos en la gloro de sia Patro kun la sanktaj angxeloj.
9:1 Kaj li diris al ili:Vere mi diras al vi:Inter la cxi tie starantaj estas iuj, kiuj neniel gustumos morton, antaux ol ili vidos la regnon de Dio venintan en potenco.
9:2 Kaj post ses tagoj Jesuo prenis kun si Petron kaj Jakobon kaj Johanon,  kaj kondukis ilin solajn sur altan monton aparte; kaj li estis aliformita antaux ili;
9:3 kaj liaj vestoj farigxis brilantaj, treege blankaj, kiel fulisto sur la tero ne povas blankigi.
9:4 Kaj aperis al ili Elija kun Moseo, kaj ili interparoladis kun Jesuo.
9:5 Kaj Petro responde diris al Jesuo:Rabeno, estas bone por ni esti cxi tie;  kaj ni faru tri lauxbojn:unu por vi, kaj unu por Moseo, kaj unu por Elija.
9:6 CXar li ne sciis, kion respondi, cxar ili tre timigxis.
9:7 Kaj nubo superombris ilin; kaj elvenis vocxo el la nubo:CXi tiu estas Mia Filo, la amata; auxskultu lin.
9:8 Kaj subite, cxirkauxrigardinte, ili jam vidis neniun krom Jesuo sola.
9:9 Kaj dum ili malsupreniris de la monto, li admonis ilin, ke al neniu ili rakontu tion, kion ili vidis, gxis la Filo de homo relevigxos el la mortintoj.
9:10 Kaj ili konservis la diron, demandante inter si, kion signifas la relevigxo el la mortintoj.
9:11 Kaj ili demandis lin, dirante:Kial diras la skribistoj, ke Elija devas veni antauxe?
9:12 Kaj li diris al ili:Vere Elija venas antauxe, kaj restarigas cxion; kaj kiel estas skribite pri la Filo de homo, ke li devas multe suferi kaj esti malestimata?
9:13 Sed mi diras al vi, ke Elija jam venis, kaj oni faris al li cxion, kion ili volis, kiel estas skribite pri li.
9:14 Kaj veninte al la discxiploj, ili vidis grandan homamason cxirkaux ili,  kaj skribistojn diskutantajn kun ili.
9:15 Kaj tuj la homamaso, vidante lin, forte miris, kaj alkuris, kaj salutis lin.
9:16 Kaj li demandis ilin:Pri kio vi diskutas kun ili?
9:17 Kaj unu el la amaso respondis al li:Majstro, mi venigis al vi mian filon, kiu havas mutan spiriton;
9:18 kaj kie ajn gxi kaptas lin, gxi sxiras lin, kaj li sxauxmas kaj grincigas la dentojn kaj kadukigxas; kaj mi parolis al viaj discxiploj, ke ili elpelu gxin; kaj ili ne povis.
9:19 Kaj li respondis al ili, dirante:Ho senfida generacio, gxis kiam mi estos kun vi? gxis kiam mi toleros vin? venigu lin al mi.
9:20 Kaj ili venigis lin al li; kaj vidinte lin, tuj la spirito konvulsiigis lin, kaj li falis teren kaj ruligxis sxauxmanta.
9:21 Kaj li demandis la patron:De kiom da tempo okazadas cxi tio al li? Kaj li diris:De infaneco.
9:22 Kaj ofte gxi jxetis lin en fajron kaj en akvon, por pereigi lin; sed se vi povas fari ion, kompatu al ni kaj helpu nin.
9:23 Kaj Jesuo diris al li:Kiel, se vi povas! CXio estas ebla por kredanto.
9:24 Tuj ekkriante, la patro de la infano diris:Mi kredas; helpu mian nekredemon.
9:25 Kaj kiam Jesuo vidis, ke homamaso alkuras, li severe admonis la malpuran spiriton, dirante al gxi:Vi muta kaj surda spirito, mi ordonas al vi:Eliru el li, kaj ne plu eniru en lin.
9:26 Kaj ekkriinte, kaj multe konvulsiiginte lin, gxi eliris; kaj li farigxis kvazaux mortinto, tiel ke la plimulto diris:Li mortis.
9:27 Sed Jesuo, preninte lin je la mano, levis lin; kaj li starigxis.
9:28 Kaj kiam li eniris en la domon, liaj discxiploj aparte demandis lin:Kial ni ne povis elpeli gxin?
9:29 Kaj li diris al ili:CXi tiu speco neniel povas eliri, krom per pregxado.
9:30 Kaj foririnte, ili trapasis tra Galileo; kaj li deziris, ke neniu tion eksciu.
9:31 CXar li instruadis siajn discxiplojn, kaj diris al ili:La Filo de homo estas transdonita en la manojn de homoj, kaj ili mortigos lin; kaj,  mortigite, li levigxos post tri tagoj.
9:32 Sed ili ne komprenis la diron, kaj timis demandi lin.
9:33 Kaj ili venis al Kapernaum, kaj kiam li estis en la domo, li demandis ilin:Pri kio vi diskutis sur la vojo?
9:34 Sed ili silentis; cxar ili diskutis inter si sur la vojo pri tio, kiu estas la plej granda.
9:35 Kaj sidigxinte, li alvokis la dek du, kaj diris al ili:Se iu volas esti unua, li estos lasta el cxiuj, kaj servanto de cxiuj.
9:36 Kaj preninte infanon, li starigis gxin meze de ili; kaj cxirkauxbrakinte gxin, li diris al ili:
9:37 Kiu akceptos unu el tiaj infanoj en mia nomo, tiu akceptas min; kaj kiu akceptas min, tiu akceptas ne min, sed Tiun, kiu sendis min.
9:38 Johano diris al li:Majstro, ni vidis iun elpelantan demonojn en via nomo; kaj ni malpermesis lin, cxar li ne sekvas nin.
9:39 Sed Jesuo diris:Ne malpermesu lin; cxar neniu, kiu faros miraklon en mia nomo, povos facile paroli malbone pri mi.
9:40 CXar tiu, kiu ne estas kontraux ni, estas por ni.
9:41 CXar kiu donos al vi trinki tason da akvo, pro tio, ke vi apartenas al Kristo, vere mi diras al vi, tiu neniel perdos sian rekompencon.
9:42 Kaj kiu igos fali unu el cxi tiuj malgranduloj, kiuj kredas al mi, estus pli bone por tiu, se granda muelsxtono estus pendigita cxirkaux lia kolo, kaj se li estus jxetita en la maron.
9:43 Kaj se via mano faligas vin, detrancxu gxin:estas bone por vi eniri en vivon kripla prefere ol, havante du manojn, eniri en Gehenan, en la neestingeblan fajron,
9:44 kie ilia vermo ne pereas kaj la fajro ne estingigxas.
9:45 Kaj se via piedo faligas vin, detrancxu gxin:estas bone por vi eniri en vivon lama prefere ol, havante du piedojn, esti jxetita en Gehenan,
9:46 kie ilia vermo ne pereas kaj la fajro ne estingigxas.
9:47 Kaj se via okulo faligas vin, elsxiru gxin:estas bone por vi eniri en la regnon de Dio kun unu okulo prefere ol, havante du okulojn, esti jxetita en Gehenan,
9:48 kie ilia vermo ne pereas kaj la fajro ne estingigxas.
9:49 CXar cxiu estos salita per fajro.
9:50 Salo estas bona; sed se la salo farigxis nesala, kiel vi rebonigos gxin?  Havu salon en vi, kaj pacigxu unu kun alia.
10:1 Kaj li foriris de tie, kaj venis en la limojn de Judujo kaj trans Jordanon; kaj homamasoj kunvenis denove al li, kaj laux sia kutimo li instruis ilin denove.
10:2 Kaj Fariseoj venis, kaj demandis lin, por provi lin:CXu estas permesate al viro forsendi sian edzinon?
10:3 Kaj li responde diris al ili:Kion Moseo ordonis al vi?
10:4 Kaj ili diris:Moseo permesis skribi eksedzigan leteron, kaj forsendi sxin.
10:5 Sed Jesuo diris al ili:Pro la malmoleco de via koro li skribis por vi cxi tiun ordonon.
10:6 Sed de la komenco de la kreo:Li faris ilin vira kaj virina.
10:7 Tial viro forlasos sian patron kaj sian patrinon, kaj aligxos al sia edzino,
10:8 kaj ili estos unu karno; sekve ili jam estas ne du, sed unu karno.
10:9 Kion do Dio kunigis, tion homo ne disigu.
10:10 Kaj en la domo la discxiploj denove demandis lin pri la afero.
10:11 Kaj li diris al ili:Kiu forsendos sian edzinon kaj edzigxos kun alia,  tiu adultas kontraux sxi;
10:12 kaj se sxi mem forsendos sian edzon kaj edzinigxos kun alia, sxi adultas.
10:13 Kaj oni venigis al li infanojn, por ke li tusxu ilin; kaj la discxiploj admonis ilin.
10:14 Sed Jesuo, vidinte tion, indignis, kaj diris al ili:Lasu la infanojn veni al mi; ne malhelpu ilin, cxar el tiaj estas la regno de Dio.
10:15 Vere mi diras al vi:Kiu ne akceptos la regnon de Dio kiel infano, tiu neniel eniros en gxin.
10:16 Kaj li prenis ilin en siaj brakoj, kaj benis ilin, metinte la manojn sur ilin.
10:17 Kaj dum li foriris sur la vojo, unu homo kuris al li kaj genuis antaux li, kaj demandis lin:Bona Majstro, kion mi faru, por ke mi heredu eternan vivon?
10:18 Kaj Jesuo diris al li:Kial vi nomas min bona? neniu estas bona krom Unu, nome Dio.
10:19 Vi scias la ordonojn:Ne mortigu; Ne adultu; Ne sxtelu; Ne parolu malveran ateston; Ne rabu; Respektu vian patron kaj vian patrinon.
10:20 Kaj li responde diris al li:Majstro, cxion tion mi observis detempe de mia juneco.
10:21 Kaj Jesuo, rigardante lin, amis lin, kaj diris al li:Unu mankon vi havas; iru, kaj vendu cxion, kion vi havas, kaj donu al malricxuloj, kaj vi havos trezoron en la cxielo; kaj venu, sekvu min.
10:22 Sed li malgajigxis cxe tiu vorto, kaj foriris malgxoja; cxar li havis multajn posedajxojn.
10:23 Kaj Jesuo cxirkauxrigardis, kaj diris al siaj discxiploj:Kiel malfacile tiuj, kiuj havas ricxon, eniros en la regnon de Dio!
10:24 Kaj la discxiploj miris pro liaj vortoj. Sed Jesuo, respondante denove,  diris al ili:Infanoj, kiel malfacile estas por tiuj, kiuj fidas al la ricxo,  eniri en la regnon de Dio!
10:25 Estas pli facile por kamelo iri tra trueton de kudrilo, ol por ricxulo eniri en la regnon de Dio.
10:26 Kaj ili forte miregis, dirante al li:Kiu do povas esti savita?
10:27 Rigardante ilin, Jesuo diris:CXe homoj tio estas neebla, sed ne cxe Dio; cxar cxio estas ebla cxe Dio.
10:28 Petro ekparolis al li:Jen ni cxion forlasis kaj vin sekvis.
10:29 Jesuo diris:Vere mi diras al vi:Ekzistas neniu, kiu forlasis domon aux fratojn aux fratinojn aux patrinon aux patron aux infanojn aux kampojn pro mi kaj pro la evangelio,
10:30 kaj kiu ne ricevos centoble en cxi tiu tempo, domojn kaj fratojn kaj fratinojn kaj patrinojn kaj infanojn kaj kampojn, kun persekutado; kaj en la venonta mondo eternan vivon.
10:31 Sed multaj unuaj estos lastaj, kaj lastaj estos unuaj.
10:32 Kaj ili estis sur la vojo suprenirantaj al Jerusalem, kaj Jesuo iris antaux ili; kaj ili miregis, kaj la sekvantoj timis. Kaj li prenis al si denove la dek du, kaj ekparolis pri tio, kio okazos al li, dirante:
10:33 Jen ni supreniras al Jerusalem; kaj la Filo de homo estos transdonita al la cxefpastroj kaj la skribistoj; kaj ili kondamnos lin al morto kaj transdonos lin al la nacianoj;
10:34 kaj ili lin mokos kaj sur lin kracxos kaj lin skurgxos kaj lin mortigos; kaj post tri tagoj li relevigxos.
10:35 Kaj alproksimigxis al li Jakobo kaj Johano, filoj de Zebedeo, dirante al li:Majstro, ni deziras, ke, kion ajn ni petos de vi, vi tion faru por ni.
10:36 Kaj li diris al ili:Kion vi volas, ke mi faru por vi?
10:37 Kaj ili diris al li:Permesu, ke ni povu sidi, unu dekstre de vi kaj la dua maldekstre, en via gloro.
10:38 Sed Jesuo diris al ili:Vi ne scias, kion vi petas. CXu vi povas trinki la kalikon, kiun mi trinkas? aux esti baptitaj per la bapto, per kiu mi estas baptata?
10:39 Kaj ili diris al li:Ni povas. Kaj Jesuo diris al ili:La kalikon, kiun mi trinkas, vi trinkos, kaj per la bapto, per kiu mi estas baptata, vi estos baptitaj;
10:40 sed sidi dekstre de mi aux maldekstre, tion doni ne apartenas al mi;  sed gxi estas por tiuj, por kiuj gxi estas preparita.
10:41 Kaj auxdinte, la dek ekindignis kontraux Jakobo kaj Johano.
10:42 Kaj Jesuo, alvokinte ilin al si, diris al ili:Vi scias, ke tiuj, kiuj pretendas regi la nacianojn, kondutas kiel sinjoroj super ili, kaj iliaj granduloj ekzercas auxtoritaton super ili.
10:43 Sed ne tiel estos inter vi; sed kiu volas esti granda inter vi, tiu estu via servanto;
10:44 kaj kiu volas esti la unua inter vi, tiu estu sklavo de cxiuj.
10:45 CXar la Filo de homo venis, ne por esti servata, sed por servi, kaj por doni sian vivon kiel elacxeton por multaj.
10:46 Kaj ili venis al Jerihxo; kaj kiam li foriris el Jerihxo kun siaj discxiploj kaj granda homamaso, la filo de Timeo, Bartimeo, blinda almozulo,  sidis apud la vojo.
10:47 Kaj auxdinte, ke cxeestas Jesuo, la Nazaretano, li ekkriis, kaj diris:Jesuo, filo de David, kompatu min.
10:48 Kaj multaj admonis lin, ke li silentu; sed li des pli forte kriis:Ho Filo de David, kompatu min!
10:49 Kaj Jesuo haltis, kaj diris:Alvoku lin. Kaj oni alvokis la blindulon,  dirante al li:Kuragxu; levigxu, li vin alvokas.
10:50 Kaj li forjxetis sian veston, kaj eksaltis kaj venis al Jesuo.
10:51 Kaj Jesuo responde al li diris:Kion vi volas, ke mi faru al vi? Kaj la blindulo diris al li:Rabeno mia, ke mi ricevu vidpovon.
10:52 Kaj Jesuo diris al li:Iru; via fido vin savis. Kaj tuj li ricevis vidpovon, kaj sekvis lin sur la vojo.
11:1 Kaj kiam ili alproksimigxis al Jerusalem, al Betfage kaj Betania, apud la monto Olivarba, li sendis du el siaj discxiploj,
11:2 kaj diris al ili:Iru en la vilagxon, kiu estas kontraux vi, kaj enirinte gxin, vi tuj trovos azenidon alligitan, sur kiu ankoraux neniu iam sidis;  malligu kaj alkonduku gxin.
11:3 Kaj se iu diros al vi:Kial vi faras tion? respondu:La Sinjoro bezonas gxin; kaj tuj li sendos gxin cxi tien.
11:4 Kaj ili iris, kaj trovis azenidon alligitan apud pordo ekstere sur la strato; kaj ili malligis gxin.
11:5 Kaj iuj apudstarantoj diris al ili:Kion vi faras, malligante la azenidon?
11:6 Sed ili respondis al ili, kiel Jesuo diris; kaj ili lasis ilin.
11:7 Kaj ili alkondukis la azenidon al Jesuo, kaj metis sur gxin siajn vestojn; kaj li sidis sur gxi.
11:8 Kaj multaj sternis siajn vestojn sur la vojo, kaj aliaj sternis foliarojn, trancxinte ilin el la kampoj.
11:9 Kaj kriis la antauxirantoj kaj la sekvantoj:Hosana! Estu benata tiu, kiu venas en la nomo de la Eternulo;
11:10 Estu benata la venanta regno de nia patro David; Hosana en la supera alto!
11:11 Kaj li eniris en Jerusalemon, en la templon; kaj kiam li cxirkauxrigardis cxion, kaj la horo jam vesperigxis, li foriris al Betania kun la dek du.
11:12 Kaj la morgauxan tagon, post ilia eliro el Betania, li malsatis.
11:13 Kaj vidinte el malproksime figarbon havantan foliojn, li aliris, por trovi, se eble, ion sur gxi; kaj veninte al gxi, li trovis nenion krom folioj, cxar la tempo de figoj ankoraux ne venis.
11:14 Kaj responde li diris al gxi:Neniu por cxiam mangxu frukton el vi. Kaj auxdis la discxiploj.
11:15 Kaj ili venis en Jerusalemon; kaj enirinte en la templon, li komencis elpeli la vendantojn kaj la acxetantojn en la templo, kaj renversis la tablojn de la monsxangxistoj kaj la segxojn de la vendantoj de kolomboj;
11:16 kaj ne permesis, ke oni portu ian vazon tra la templo.
11:17 Kaj li instruis, kaj diris al ili:CXu ne estas skribite:Mia domo estos nomata domo de pregxo por cxiuj popoloj? Sed vi faris gxin kaverno de rabistoj.
11:18 Kaj la cxefpastroj kaj la skribistoj auxdis tion, kaj sercxis,  kiamaniere pereigi lin; cxar ili timis lin, cxar la tuta homamaso miregis pro lia instruado.
11:19 Kaj kiam vesperigxis, li eliris el la urbo.
11:20 Kaj matene, preterpasante, ili vidis la figarbon forvelkinta de la radikoj.
11:21 Kaj rememorinte, Petro diris al li:Rabeno, jen forvelkis la figarbo,  kiun vi malbenis.
11:22 Kaj responde Jesuo diris al ili:Havu fidon al Dio.
11:23 Vere mi diras al vi:Se iu diros al cxi tiu monto:Estu formovita kaj jxetita en la maron, kaj ne dubos en sia koro, sed kredos, ke okazos tio,  kion li diras, tiu gxin havos.
11:24 Pro tio mi diras al vi:Kion ajn vi petos, pregxante, kredu, ke vi tion jam ricevis, kaj vi gxin havos.
11:25 Kaj kiam vi staras pregxante, pardonu, se vi havas ion kontraux iu; por ke ankaux via Patro, kiu estas en la cxielo, pardonu al vi viajn erarojn.
11:26 Sed se vi ne pardonos, ankaux via Patro, kiu estas en la cxielo, ne pardonos viajn erarojn.
11:27 Kaj ili denove venis al Jerusalem; kaj dum li cxirkauxiris en la templo, la cxefpastroj kaj la skribistoj kaj la pliagxuloj venis al li,
11:28 kaj diris al li:Laux kia auxtoritato vi faras cxi tion? aux kiu donis al vi tian auxtoritaton, ke vi faru cxi tion?
11:29 Sed Jesuo diris al ili:Mi faros al vi unu demandon, kaj respondu al mi,  kaj mi diros al vi, laux kia auxtoritato mi faras cxi tion.
11:30 La baptado de Johano, cxu gxi estis el la cxielo, aux el homoj?  respondu al mi.
11:31 Kaj ili diskutis inter si, dirante:Se ni diros:El la cxielo, li diros:Kial do vi ne kredis al li?
11:32 Sed se ni diros:El homoj-ili timis la popolon, cxar cxiuj opiniis, ke Johano efektive estis profeto.
11:33 Kaj responde ili diris al Jesuo:Ni ne scias. Kaj Jesuo diris al ili:Kaj mi ne diras al vi, laux kia auxtoritato mi faras cxi tion.
12:1 Kaj li komencis paroli al ili per paraboloj. Vinbergxardenon plantis unu viro, kaj cxirkauxmetis plektobarilon, kaj fosis vinpremejon, kaj konstruis turon, kaj luigis gxin al kultivistoj, kaj forvojagxis.
12:2 Kaj li sendis sklavon en la gxusta tempo al la kultivistoj, por ricevi de la kultivistoj el la fruktoj de la vinberejo.
12:3 Kaj ili kaptis lin kaj skurgxis lin, kaj forsendis lin senhava.
12:4 Kaj poste li sendis al ili duan sklavon; kaj ili lin kapvundis kaj malhonoris.
12:5 Kaj li sendis alian, kaj ili mortigis lin; kaj multajn aliajn;  skurgxante unujn, kaj mortigante aliajn.
12:6 Li havis ankoraux unu amatan filon:li sendis lin ankaux la lastan al ili, dirante:Ili respektos mian filon.
12:7 Sed tiuj kultivistoj diris inter si:CXi tiu estas la heredonto; venu, ni mortigu lin, kaj la heredajxo estos nia.
12:8 Kaj ili kaptis kaj mortigis lin, kaj eljxetis lin ekster la vinberejon.
12:9 Kion do faros la sinjoro de la vinberejo? li venos kaj pereigos la kultivistojn, kaj donos la vinberejon al aliaj.
12:10 CXu vi ne legis tiun skribon:   SXtono, kiun malsxatis la konstruantoj,   Farigxis sxtono bazangula;
12:11 De la Eternulo cxi tio farigxis,   Kaj gxi estas miraklo en niaj okuloj?
12:12 Kaj ili celis kapti lin, sed ili timis la homamason; cxar ili eksciis,  ke li parolis la parabolon kontraux ili; kaj forlasinte lin, ili foriris.
12:13 Kaj ili sendis al li iujn el la Fariseoj kaj el la Herodanoj, por impliki lin per interparolado.
12:14 Kaj veninte, ili diris al li:Majstro, ni scias, ke vi estas verama kaj ne zorgas pri iu ajn; cxar vi ne favoras la personon de homoj, sed instruas laux vero la vojon de Dio. CXu konvenas doni tributon al Cezaro, aux ne?
12:15 CXu ni donu, aux ne donu? Sed li, sciante ilian hipokritecon, diris al ili:Kial vi provas min? alportu al mi denaron, ke mi gxin vidu.
12:16 Kaj ili gxin alportis. Kaj li diris al ili:Kies estas cxi tiu bildo kaj la surskribajxo? Kaj ili diris al li:De Cezaro.
12:17 Kaj Jesuo respondis al ili:Redonu al Cezaro la proprajxon de Cezaro,  kaj al Dio la proprajxon de Dio. Kaj ili miregis pro li.
12:18 Kaj venis al li Sadukeoj, kiuj diras, ke ne estas relevigxo; kaj ili demandis lin, dirante:
12:19 Majstro, Moseo skribis por ni:Se ies frato mortos kaj postlasos edzinon kaj ne lasos infanon, la frato de la mortinto prenu lian edzinon kaj naskigu idaron al sia frato.
12:20 Estis sep fratoj; kaj la unua prenis edzinon, kaj mortinte, ne lasis idaron;
12:21 kaj la dua prenis sxin, kaj mortis, ne lasinte idaron; kaj la tria same;
12:22 kaj la sep ne lasis idaron. Laste post cxiuj la virino ankaux mortis.
12:23 En la relevigxo, por kiu el ili sxi estos edzino? cxar cxiuj sep havis sxin kiel edzinon.
12:24 Kaj Jesuo diris al ili:CXu vi ne eraras pro tio, ke vi ne scias la Skribojn, nek la potencon de Dio?
12:25 CXar kiam oni levigxos el la mortintoj, oni nek edzigxas nek edzinigxas, sed estas kiel angxeloj en la cxielo.
12:26 Sed pri la mortintoj, ke ili relevigxas, cxu vi ne legis en la libro de Moseo cxe la arbetajxo, kiel Dio parolis al li, dirante:Mi estas la Dio de Abraham kaj la Dio de Isaak kaj la Dio de Jakob?
12:27 Li estas Dio ne de la mortintoj, sed de la vivantoj:vi multe eraras.
12:28 Kaj unu el la skribistoj alvenis kaj auxskultis la diskutadon, kaj rimarkis, ke li lerte respondas al ili; kaj tiu demandis lin:Kiu ordono estas la unua el cxiuj?
12:29 Kaj Jesuo respondis:La unua estas:Auxskultu, ho Izrael! la Eternulo,  nia Dio, la Eternulo estas unu;
12:30 kaj amu la Eternulon, vian Dion, per via tuta koro kaj per via tuta animo kaj per via tuta menso kaj per via tuta forto.
12:31 Kaj jen estas la dua:Amu vian proksimulon kiel vin mem. Pli granda ol cxi tiuj ne estas alia ordono.
12:32 Kaj respondis al li la skribisto:Bone, Majstro, laux vero vi respondis,  ke Li estas unu, kaj ne ekzistas alia krom Li;
12:33 kaj ami Lin per la tuta koro kaj per la tuta intelekto kaj per la tuta forto, kaj ami sian proksimulon kiel sin mem-tio multe pli valoras, ol cxiuj bruloferoj kaj pekoferoj.
12:34 Kaj Jesuo, vidante, ke li respondis prudente, diris al li:Vi ne estas malproksime de la regno de Dio. Kaj neniu plu kuragxis fari al li demandon.
12:35 Kaj responde Jesuo diris, instruante en la templo:Kial diras la skribistoj, ke la Kristo estas Filo de David?
12:36 David mem diris per la Sankta Spirito:      La Eternulo diris al mia Sinjoro:   Sidu dekstre de Mi,   GXis Mi faros viajn malamikojn benketo por viaj piedoj.
12:37 David mem nomas lin Sinjoro; kaj kiel do li estas lia filo? Kaj la granda homamaso auxskultis lin plezure.
12:38 Kaj en sia instruado li diris:Gardu vin kontraux la skribistoj, kiuj amas promenadi en roboj kaj salutojn sur la placoj,
12:39 kaj cxefsegxojn en la sinagogoj, kaj cxeflokojn cxe festenoj;
12:40 kaj kiuj formangxas la domojn de vidvinoj, kaj por preteksto ili longe pregxas; ili ricevos pli severan kondamnon.
12:41 Kaj sidante kontraux la monkesto, li rimarkis, kiel la homoj enjxetas monerojn en la monkeston; kaj multaj ricxuloj enjxetis multon.
12:42 Kaj venis unu malricxa vidvino, kaj enjxetis du leptojn, kiuj faras kodranton.
12:43 Kaj alvokinte al si siajn discxiplojn, li diris al ili:Vere mi diras al vi, ke tiu malricxa vidvino enjxetis pli ol cxiuj jxetantoj en la monkeston;
12:44 cxar ili cxiuj enjxetis el sia abundo, sed sxi el sia senhaveco jxetis cxion, kion sxi havis, sian tutan vivrimedon.
13:1 Kaj dum li eliris el la templo, unu el liaj discxiploj diris al li:Majstro, jen kiaj sxtonoj kaj kiaj konstruajxoj!
13:2 Kaj Jesuo diris al li:CXu vi vidas cxi tiujn grandajn konstruajxojn? ne estos lasita cxi tie sxtono sur sxtono, kiu ne estos dejxetita.
13:3 Kaj dum li sidis sur la monto Olivarba rekte kontraux la templo, Petro kaj Jakobo kaj Johano kaj Andreo demandis lin aparte:
13:4 Diru al ni, kiam tio estos? kaj kio estas la signo, kiam cxio tio devos plenumigxi?
13:5 Kaj Jesuo ekparolis, kaj diris al ili:Gardu vin, ke neniu vin forlogu.
13:6 Multaj venos en mia nomo, dirante:Mi estas; kaj ili forlogos multajn.
13:7 Kaj kiam vi auxdos pri militoj kaj famoj de militoj, ne maltrankviligxu;  tio devas okazi; sed ankoraux ne estas la fino.
13:8 CXar levigxos nacio kontraux nacio, kaj regno kontraux regno; estos tertremoj en diversaj lokoj, kaj estos malsatoj; tio estas komenco de suferoj.
13:9 Sed gardu vin; cxar oni transdonos vin al sinedrioj, kaj en sinagogoj vi estos skurgxitaj; kaj vi staros antaux provincestroj kaj regxoj pro mi, por atesto al ili.
13:10 Kaj la evangelio devas antauxe esti predikita al cxiuj nacioj.
13:11 Kaj kiam oni forkondukos kaj transdonos vin, ne antauxzorgu, kion vi parolos; sed kio ajn estos donita al vi en tiu horo, tion parolu; cxar la parolanto estas ne vi, sed la Sankta Spirito.
13:12 Kaj frato transdonos fraton al morto, kaj patro filon; kaj levigxos gefiloj kontraux gepatroj kaj mortigos ilin.
13:13 Kaj vi estos malamataj de cxiuj pro mia nomo; sed kiu persistos gxis la fino, tiu estos savita.
13:14 Sed kiam vi vidos la abomenindajxon de dezerteco starantan tie, kie ne decas (la leganto komprenu), tiam kiuj estas en Judujo, tiuj forkuru al la montoj;
13:15 kaj kiu estas sur la tegmento, tiu ne malsupreniru, nek eniru, por preni ion el sia domo;
13:16 kaj kiu estas sur la kampo, tiu ne revenu, por preni sian mantelon.
13:17 Sed ve al la gravedulinoj kaj al la sucxigantinoj en tiuj tagoj!
13:18 Kaj pregxu, ke tio ne okazu en vintro.
13:19 CXar tiuj tagoj estos tagoj de aflikto tia, kia ne estis de la komenco de la kreo, kiun Dio kreis, gxis nun, kaj neniam estos.
13:20 Kaj se la Eternulo ne malplilongigus la tagojn, neniu karno estus savita; sed pro la elektitoj, kiujn Li elektis, Li malplilongigis la tagojn.
13:21 Kaj tiam se iu diros al vi:Jen cxi tie la Kristo, aux, Jen tie; ne kredu;
13:22 cxar levigxos falsaj kristoj kaj falsaj profetoj, kaj faros signojn kaj miraklojn, por erarigi, se eble, la elektitojn.
13:23 Sed gardu vin; jen mi cxion antauxdiris al vi.
13:24 Sed en tiuj tagoj, post tiu aflikto, la suno mallumigxos kaj la luno ne donos sian lumon,
13:25 kaj la steloj falados el la cxielo, kaj la potencoj, kiuj estas en la cxieloj, sxanceligxos.
13:26 Kaj tiam oni vidos la Filon de homo, venantan en nuboj kun granda potenco kaj gloro.
13:27 Kaj tiam li elsendos la angxelojn kaj kolektos siajn elektitojn el la kvar ventoj, de la limo de la tero gxis la limo de la cxielo.
13:28 De la figarbo lernu gxian parabolon:kiam gxia brancxo jam moligxas kaj aperigas foliojn, vi scias, ke la somero estas proksima;
13:29 tiel same vi, kiam vi vidos, ke tio okazas, tiam sciu, ke li estas proksima, cxe la pordoj.
13:30 Vere mi diras al vi:CXi tiu generacio ne forpasos, antaux ol cxio tio farigxos.
13:31 La cxielo kaj la tero forpasos, sed miaj vortoj ne forpasos.
13:32 Sed pri tiu tago kaj la horo scias neniu, ecx ne la angxeloj en la cxielo, nek la Filo, sed nur la Patro.
13:33 Gardu vin, viglu kaj pregxu; cxar vi ne scias, kiam estos la gxusta tempo.
13:34 Kiel homo forvojagxinta, kiu lasis sian domon kaj donis auxtoritaton al siaj sklavoj, al cxiu lian propran laboron, kaj ordonis al la pordisto, ke li viglu:
13:35 vi do viglu; cxar vi ne scias, kiam venos la domomastro, cxu vespere,  cxu noktomeze, cxu cxe la kokokrio, cxu frumatene;
13:36 por ke li ne venu subite kaj ne trovu vin dormantaj.
13:37 Kaj kion mi diras al vi, tion mi diras al cxiuj:Viglu.
14:1 Kaj post du tagoj estis la Pasko kaj la festo de macoj; kaj la cxefpastroj kaj skribistoj sercxis, kiamaniere ili povu per ruzo lin kapti kaj mortigi;
14:2 cxar ili diris:Ne dum la festo, por ke ne estu tumulto de la popolo.
14:3 Kaj dum li estis en Betania, en la domo de Simon, la leprulo, kiam li sidis cxe mangxo, venis virino, havanta alabastran vazon da pura narda sxmirajxo, tre multekosta; kaj rompinte la vazon, sxi surversxis lian kapon.
14:4 Kaj iuj indignis inter si, dirante:Por kio farigxis cxi tiu malsxparo de la sxmirajxo?
14:5 CXar cxi tiun sxmirajxon oni povus vendi por pli ol tricent denaroj, kaj doni al malricxuloj. Kaj ili murmuris kontraux sxi.
14:6 Kaj Jesuo diris:Lasu sxin; kial vi gxenas sxin? sxi faris bonan faron al mi.
14:7 CXar la malricxulojn vi cxiam havas kun vi, kaj kiam ajn vi volas, vi povas bonfari al ili; sed min vi ne cxiam havas.
14:8 Kion sxi povis, tion sxi faris; sxi antauxfaris la sxmiron de mia korpo por la entombigo.
14:9 Vere mi diras al vi:Kie ajn estos predikata la evangelio en la tuta mondo, tio ankaux, kion sxi faris, estos priparolata, por memorajxo de sxi.
14:10 Kaj Judas Iskariota, kiu estis unu el la dek du, foriris al la cxefpastroj, por transdoni lin al ili.
14:11 Kaj auxdinte, ili gxojis, kaj promesis doni al li monon. Kaj li sercxis, kiamaniere oportune transdoni lin.
14:12 Kaj en la unua tago de la macoj, kiam oni bucxis la Paskon, liaj discxiploj diris al li:Kien vi volas, ke ni iru, kaj pretigu, por ke vi mangxu la Paskon?
14:13 Kaj li sendis du el siaj discxiploj, kaj diris al ili:Iru en la urbon,  kaj vin renkontos viro, portanta krucxon da akvo;
14:14 lin sekvu, kaj kien li eniros, tie diru al la domomastro:La Majstro diras:Kie estas mia gastocxambro, en kiu mi mangxos la Paskon kun miaj discxiploj?
14:15 Kaj li mem montros al vi grandan supran cxambron, prete arangxitan; kaj tie vi pretigu por ni.
14:16 Kaj foriris la discxiploj kaj iris en la urbon, kaj trovis tiel, kiel li diris al ili; kaj ili pretigis la Paskon.
14:17 Kaj kiam vesperigxis, li venis kun la dek du.
14:18 Kaj dum ili sidis kaj mangxis, Jesuo diris:Vere mi diras al vi, ke unu el vi perfidos min, unu, kiu mangxas kun mi.
14:19 Kaj ili komencis malgxoji, kaj diri al li unu post la alia:CXu eble mi?
14:20 Sed li diris al ili:Unu el la dek du, kiu trempas kun mi en la pladon.
14:21 La Filo de homo iros, kiel estas skribite pri li; sed ve al tiu viro,  de kiu la Filo de homo estos perfidita! Se tiu homo ne estus naskita, estus bone por li.
14:22 Kaj dum ili mangxis, li prenis panon, kaj, beninte, dispecigis gxin kaj donis al ili, kaj diris:Prenu; cxi tio estas mia korpo.
14:23 Kaj li prenis kalikon, kaj, doninte dankon, li donis al ili; kaj cxiuj trinkis el gxi.
14:24 Kaj li diris al ili:CXi tio estas mia sango de la interligo, kiu estas elversxata por multaj.
14:25 Vere mi diras al vi:Mi ne plu trinkos el la frukto de la vinberarbo,  gxis tiu tago, kiam mi trinkos gxin novan en la regno de Dio.
14:26 Kaj kantinte himnon, ili foriris al la monto Olivarba.
14:27 Kaj Jesuo diris al ili:Vi cxiuj ofendigxos; cxar estas skribite:Mi frapos la pasxtiston, kaj la sxafoj diskuros.
14:28 Tamen post mia relevigxo, mi iros antaux vi en Galileon.
14:29 Sed Petro diris al li:Ecx se cxiuj ofendigxos, tamen ne mi.
14:30 Kaj Jesuo diris al li:Vere mi diras al vi, ke hodiaux en cxi tiu nokto,  antaux ol dufoje krios koko, vi trifoje malkonfesos min.
14:31 Sed tre insiste li diris:Ecx se mi devos morti kun vi, mi neniel vin malkonfesos. Kaj tiel same diris ili cxiuj.
14:32 Kaj ili venis al loko, kies nomo estas Getsemane; kaj li diris al siaj discxiploj:Sidu cxi tie, dum mi pregxos.
14:33 Kaj li prenis kun si Petron kaj Jakobon kaj Johanon, kaj komencis tre konsternigxi kaj maltrankviligxi.
14:34 Kaj li diris al ili:Tre malgxoja estas mia animo, ecx gxis morto; restu cxi tie, kaj viglu.
14:35 Kaj irinte iom antauxen, li falis sur la teron, kaj pregxis, ke, se povas esti, la horo pasu for de li.
14:36 Kaj li diris:Aba, Patro, cxio estas ebla cxe Vi:forportu de mi cxi tiun kalikon; tamen estu ne tio, kion mi volas, sed kion Vi volas.
14:37 Kaj li venis, kaj trovis ilin dormantaj, kaj diris al Petro:Simon, cxu vi dormas? cxu vi ne havis forton vigli ecx unu horon?
14:38 Viglu kaj pregxu, por ke vi ne eniru en tenton; la spirito ja estas fervora, sed la karno estas malforta.
14:39 Kaj denove foririnte, li pregxis, dirante la samajn vortojn.
14:40 Kaj denove reveninte, li trovis ilin dormantaj, cxar iliaj okuloj pezigxis; kaj ili ne sciis, kion respondi al li.
14:41 Kaj li venis la trian fojon, kaj diris al ili:Dormu nun kaj ripozu;  suficxas; venis la horo; jen la Filo de homo estas perfidata en la manojn de pekuloj.
14:42 Levigxu, ni iru; jen mia perfidanto alproksimigxas.
14:43 Kaj tuj, dum li ankoraux parolis, venis Judas, unu el la dek du; kaj kun li homamaso kun glavoj kaj bastonoj venis de la cxefpastroj kaj la skribistoj kaj la pliagxuloj.
14:44 Kaj lia perfidanto jam antauxe arangxis kun ili signon, dirante:Kiun mi kisos, tiu estas li; kaptu kaj forkonduku lin garde.
14:45 Kaj veninte, li tuj iris al li, kaj diris:Rabeno; kaj kisis lin.
14:46 Kaj ili metis la manojn sur lin kaj arestis lin.
14:47 Sed unu el tiuj, kiuj staris apude, eltiris la glavon kaj frapis la sklavon de la cxefpastro, kaj detrancxis al li la orelon.
14:48 Kaj Jesuo responde diris al ili:CXu vi elvenis, kvazaux kontraux rabiston, kun glavoj kaj bastonoj, por kapti min?
14:49 CXiutage mi estis inter vi en la templo, instruante, kaj vi ne arestis min; tamen, ke plenumigxu la Skriboj.
14:50 Kaj cxiuj forlasis lin kaj forkuris.
14:51 Kaj sekvis lin unu junulo, vestita per tolajxo cxirkaux la nuda korpo;  kaj oni kaptis lin;
14:52 sed lasinte la tolajxon, li forkuris nuda.
14:53 Kaj oni forkondukis Jesuon al la cxefpastro; kaj kunvenis cxe li cxiuj cxefpastroj kaj pliagxuloj kaj skribistoj.
14:54 Kaj Petro malproksime sekvis lin gxis interne de la korto de la cxefpastro; kaj sidis kun la subuloj kaj sin varmigis apud la fajro.
14:55 Sed la cxefpastroj kaj la tuta sinedrio sercxis ateston kontraux Jesuo,  por lin mortigi, kaj ne trovis.
14:56 CXar multaj malvere atestis kontraux li, kaj iliaj atestoj ne akordigxis.
14:57 Kaj elpasxis iuj, kaj malvere atestis kontraux li, dirante:
14:58 Ni auxdis lin diri:Mi detruos cxi tiun sanktejon manfaritan, kaj en la dauxro de tri tagoj mi konstruos alian ne manfaritan.
14:59 Kaj ecx tiel ilia atesto ne akordigxis.
14:60 Kaj la cxefpastro starigxis en la mezo, kaj demandis Jesuon,  dirante:CXu vi respondas nenion? kion atestas cxi tiuj kontraux vi?
14:61 Sed li silentadis kaj respondis nenion. Denove la cxefpastro demandis lin, kaj diris al li:CXu vi estas la Kristo, la Filo de la Benato?
14:62 Kaj Jesuo diris:Mi estas; kaj vi vidos la Filon de homo, sidantan dekstre de la Potenco kaj venantan kun la nuboj de la cxielo.
14:63 Kaj la cxefpastro dissxiris siajn vestojn, kaj diris:Pro kio ni plu bezonas atestantojn?
14:64 Vi auxdis la blasfemon:kion vi opinias? Kaj ili cxiuj jugxis lin kondamninda al morto.
14:65 Kaj iuj komencis kracxi sur lin, kaj cxirkauxkovri lian vizagxon, kaj vangofrapi lin, kaj diri al li:Profetu; kaj la subuloj frapis lin per la manplatoj.
14:66 Kaj dum Petro estis malsupre sur la korto, venis unu el la servantinoj de la cxefpastro;
14:67 kaj vidante Petron sin varmigantan, sxi rigardis lin, kaj diris:Vi ankaux estis kun la Nazaretano, kun tiu Jesuo.
14:68 Sed li malkonfesis, dirante:Mi ne scias, nek komprenas, kion vi diras;  kaj li iris en la vestiblon; kaj koko kriis.
14:69 Kaj lin vidinte, la servantino denove komencis diri al la apudstarantoj:Tiu estas el ili.
14:70 Kaj li denove malkonfesis. Kaj post iom da tempo la apudstarantoj denove diris al Petro:Vere vi estas el ili, cxar vi estas ja Galileano.
14:71 Kaj li komencis malbeni kaj jxuri:Mi ne konas tiun homon, pri kiu vi parolas.
14:72 Kaj tuj la duan fojon koko kriis. Kaj Petro ekrememoris la vorton, kiun Jesuo diris al li:Antaux ol dufoje krios koko, vi trifoje malkonfesos min.  Kaj pripensinte, li ekploris.
15:1 Tuj matene la cxefpastroj, farinte interkonsilon kun la pliagxuloj kaj skribistoj kaj la tuta sinedrio, ligis Jesuon kaj forkondukis lin kaj transdonis lin al Pilato.
15:2 Kaj Pilato demandis lin:CXu vi estas la Regxo de la Judoj? Kaj responde li diris al li:Vi diras.
15:3 Kaj la cxefpastroj multe lin akuzis.
15:4 Kaj Pilato denove lin demandis:CXu vi respondas nenion? vidu, pri kiom da aferoj oni vin akuzas.
15:5 Sed Jesuo ankoraux nenion respondis, tiel ke Pilato miris.
15:6 CXe tiu festo li kutimis liberigi al ili unu malliberulon, iun ajn, kiun ili pripetis.
15:7 Kaj estis unu, nomata Barabas, katenita kun la ribelintoj, kiuj en la ribelo faris mortigon.
15:8 Kaj suprenveninte, la homamaso komencis peti lin pri tio, kion li kutimis fari por ili.
15:9 Kaj Pilato respondis al ili, dirante:CXu vi volas, ke mi liberigu al vi la Regxon de la Judoj?
15:10 CXar li eksciis, ke pro envio la cxefpastroj transdonis lin.
15:11 Sed la cxefpastroj instigis la homamason, ke prefere li liberigu al ili Barabason.
15:12 Kaj Pilato, denove respondante, diris al ili:Kion do mi faru al tiu,  kiun vi nomas Regxo de la Judoj?
15:13 Kaj ili denove ekkriis:Krucumu lin.
15:14 Kaj Pilato diris al ili:Kial? kian malbonon li faris? Sed ili des pli ekkriis:Krucumu lin.
15:15 Kaj Pilato, volante kontentigi la homamason, liberigis al ili Barabason, kaj, skurgxinte Jesuon, transdonis lin, por esti krucumita.
15:16 Kaj la soldatoj forkondukis lin en la korton, kiu estas la Pretorio,  kaj kunvokis la tutan kohorton.
15:17 Kaj ili vestis lin per purpuro, kaj plektinte dornan kronon, surmetis gxin al li;
15:18 kaj ili komencis aklami lin:Saluton, Regxo de la Judoj!
15:19 Kaj ili frapis lian kapon per kano, kaj kracxis sur lin, kaj ekgenuinte, klinigxis al li.
15:20 Kaj mokinte lin, ili demetis de li la purpuran veston, kaj surmetis liajn proprajn vestojn. Kaj ili elkondukis lin, por krucumi lin.
15:21 Kaj ili devigis al servado unu preterpasanton, venantan de la kamparo,  Simonon, Kirenanon, patron de Aleksandro kaj Rufo, ke li portu lian krucon.
15:22 Kaj ili kondukis lin al la loko Golgota, tio estas, Loko de Kranio.
15:23 Kaj ili donis al li vinon kun mirho enmiksita, sed li ne akceptis gxin.
15:24 Kaj ili krucumis lin kaj dividis inter si liajn vestojn, jxetante lotojn sur ili, kion cxiu el ili ricevu.
15:25 Kaj estis la tria horo, kaj ili krucumis lin.
15:26 Kaj la surskribo de lia akuzo estis surskribita:LA REGXO DE LA JUDOJ.
15:27 Kaj kun li ili krucumis du rabistojn, unu dekstre kaj unu maldekstre de li.
15:28 Kaj plenumigxis la Skribo, kiu diras:Kaj li estis alkalkulita al krimuloj.
15:29 Kaj la preterpasantoj insultis lin, balancante la kapon, kaj dirante:Ha, ha! vi, kiu detruas la sanktejon kaj konstruas gxin en la dauxro de tri tagoj,
15:30 savu vin, deirante de la kruco.
15:31 Tiel same ankaux la cxefpastroj, mokante inter si kun la skribistoj,  diris:Aliajn li savis; sin mem li ne povas savi.
15:32 La Kristo, la Regxo de Izrael, deiru ja nun de la kruco, por ke ni vidu kaj kredu. Kaj tiuj, kiuj estis krucumitaj kun li, insultis lin.
15:33 Kaj kiam venis la sesa horo, farigxis mallumo sur la tuta lando gxis la nauxa horo.
15:34 Kaj je la nauxa horo Jesuo kriis per lauxta vocxo:Eloi, Eloi, lama sabahxtani; tio estas:Mia Dio, mia Dio, kial Vi forlasis min?
15:35 Kaj iuj el la apudstarantoj, auxdinte, diris:Jen li vokas Elijan.
15:36 Kaj unu kuris, kaj plenigis spongon per vinagro, kaj metinte gxin sur kanon, donis al li trinki, dirante:Lasu; ni vidu, cxu venos Elija, por depreni lin.
15:37 Sed Jesuo, eliginte lauxtan krion, ellasis for la spiriton.
15:38 Kaj la kurteno de la sanktejo dissxirigxis en du pecojn de supre gxis malsupre.
15:39 Kaj kiam la centestro, kiu apudstaris kontraux li, vidis, ke li tiamaniere ellasis for la spiriton, li diris:Vere cxi tiu viro estis Filo de Dio.
15:40 Estis ankaux virinoj, rigardantaj de malproksime, inter kiuj estis Maria Magdalena, kaj Maria, la patrino de Jakobo la malgranda kaj de Joses,  kaj Salome;
15:41 kiuj sekvis lin, kiam li estis en Galileo, kaj servadis al li; kaj multaj aliaj virinoj, kiuj suprenvenis kun li en Jerusalemon.
15:42 Kaj kiam jam vesperigxis, pro tio, ke estas la Preparado, tio estas, la tago antaux sabato,
15:43 venis Jozef el Arimateo, honorinda konsilanto, kiu mem atendadis la regnon de Dio; kaj li kuragxe eniris al Pilato, kaj petis la korpon de Jesuo.
15:44 Kaj Pilato miris, cxu li jam mortis; kaj alvokinte la centestron, li demandis lin, cxu li de longe estas mortinta.
15:45 Kaj sciigxinte de la centestro, li donis al Jozef la korpon.
15:46 Kaj li acxetis tolajxon, kaj deprenis lin kaj envolvis lin en la tolajxo, kaj metis lin en tombon, kiu estis elhakita el sxtonego; kaj li alrulis sxtonon al la enirejo de la tombo.
15:47 Kaj Maria Magdalena, kaj Maria, la patrino de Joses, vidis, kien oni metis lin.
16:1 Kaj kiam la sabato jam pasis, Maria Magdalena, kaj Maria, la patrino de Jakobo, kaj Salome acxetis aromajxojn, por ke ili iru kaj sxmiru lin.
16:2 Kaj tre frue en la unua tago de la semajno ili venis al la tombo, kiam la suno jxus levigxis.
16:3 Kaj ili diris inter si:Kiu derulos por ni la sxtonon de la enirejo de la tombo?
16:4 kaj suprenrigardante, ili vidis, ke la sxtono estas derulita; cxar gxi estis tre granda.
16:5 Kaj enirinte en la tombon, ili vidis junulon sidantan cxe la dekstra flanko, vestitan per blanka robo; kaj ili miregis.
16:6 Sed li diris al ili:Ne miregu; vi sercxas Jesuon, la Nazaretanon, la krucumitan:li levigxis; li ne estas cxi tie; jen la loko, kien oni metis lin!
16:7 Sed iru, diru al liaj discxiploj kaj al Petro:Li iras antaux vi en Galileon; tie vi vidos lin, kiel li diris al vi.
16:8 Kaj elirinte, ili forkuris de la tombo, cxar tremado kaj konfuzigxo posedis ilin; kaj ili diris nenion al iu, cxar ili timis.
16:9 Sed levigxinte frue en la unua tago de la semajno, li aperis unue al Maria Magdalena, el kiu li elpelis sep demonojn.
16:10 SXi iris, kaj sciigis gxin al la homoj, kiuj estis kun li, dum ili malgxojis kaj ploris.
16:11 Kaj auxdinte, ke li vivas kaj estas vidita de sxi, ili ne kredis.
16:12 Kaj post tio li aperis sub alia formo al du el ili, dum ili piediris en la kamparon.
16:13 Kaj foririnte, ili sciigis al la aliaj, kaj ankaux ili ne kredis.
16:14 Poste li aperis al la dek unu, dum ili sidis cxe mangxo, kaj riprocxis ilian nekredemon kaj korobstinon, cxar ili ne kredis tiujn, kiuj vidis lin levigxintan.
16:15 Kaj li diris al ili:Iru en la tutan mondon, kaj prediku la evangelion al cxiu kreitajxo.
16:16 Kiu kredos kaj estos baptita, tiu estos savita; sed kiu ne kredos, tiu estos kondamnita.
16:17 Kaj jenaj signoj sekvos la kredantojn:en mia nomo ili elpelos demonojn;  ili parolos per lingvoj;
16:18 ili prenos en manojn serpentojn, kaj se ili trinkos ion mortigan, gxi neniel difektos ilin; sur malsanulojn ili metos la manojn, kaj ili sanigxos.
16:19 Tiam la Sinjoro Jesuo, post kiam li parolis al ili, estis ricevita supren en la cxielon, kaj sidigxis dekstre de Dio.
16:20 Kaj elirinte, ili predikis cxie, kaj la Sinjoro laboris kun ili kaj fortikigis la vorton per la signoj, kiuj sekvis. Amen.


Next: Luke

1:1 CXar multaj jam entreprenis arangxi historion pri la faktoj, kiuj estas konstatitaj inter ni,
1:2 kiel ilin transdonis al ni tiuj, kiuj de la komenco vidis mem kaj estis administrantoj de la vorto,
1:3 sxajnis bone ankaux al mi, esplorinta cxion atente de la komenco, skribi en ordo al vi, plej eminenta Teofilo,
1:4 por ke vi povu scii la certecon pri la aferoj, pri kiuj vi estas instruita.
1:5 En la tagoj de Herodo, regxo de Judujo, estis pastro nomata Zehxarja, el la dejxora grupo de Abija; kaj li havis edzinon el la filinoj de Aaron, kaj sxia nomo estis Elizabeto.
1:6 Kaj ambaux estis justaj antaux Dio, irantaj laux cxiuj ordonoj kaj instruoj de la Eternulo sen riprocxo.
1:7 Kaj ili ne havis infanon, cxar Elizabeto estis senfrukta, kaj ili ambaux estis en profunda agxo.
1:8 Kaj dum li plenumis sian pastradon antaux Dio en la vico de sia grupo,
1:9 laux la kutimo de la pastra ofico estis lia loto eniri en la sanktejon de la Eternulo kaj incensadi.
1:10 Kaj la tuta amaso de la popolo pregxis ekstere dum la horo de la incensado.
1:11 Kaj aperis antaux li angxelo de la Eternulo, staranta dekstre de la altaro de incensado.
1:12 Kaj Zehxarja maltrankviligxis, kiam li vidis lin, kaj sur lin falis timo.
1:13 Sed la angxelo diris al li:Ne timu, Zehxarja; cxar via pregxo estas auxdita, kaj via edzino Elizabeto naskos al vi filon, kaj vi donos al li la nomon Johano.
1:14 Kaj vi havos gxojon kaj felicxon, kaj multaj gxojos pro lia naskigxo.
1:15 CXar li estos granda antaux la Sinjoro, kaj li ne trinkos vinon nek ebriigajxon; kaj li estos plena de la Sankta Spirito jam de la ventro de sia patrino.
1:16 Kaj multajn el la filoj de Izrael li turnos al la Eternulo, ilia Dio.
1:17 Kaj li iros antaux Lia vizagxo en la spirito kaj potenco de Elija, por turni la korojn de la patroj al la infanoj kaj la malobeemajn al la sagxeco de la justuloj, por pretigi por la Sinjoro popolon preparitan.
1:18 Kaj Zehxarja diris al la angxelo:Per kio mi scios tion? cxar mi estas maljunulo, kaj mia edzino havas profundan agxon.
1:19 Kaj la angxelo responde diris al li:Mi estas Gabriel, kiu staras antaux Dio; kaj mi estas sendita, por paroli al vi kaj fari al vi tiun bonan sciigon.
1:20 Kaj jen vi silentos kaj estos ne kapabla paroli, gxis la tago, kiam tio okazos, cxar vi ne kredis miajn vortojn, kiuj plenumigxos siatempe.
1:21 Kaj la popolo atendis Zehxarjan, kaj miris pro lia restado en la sanktejo.
1:22 Kaj kiam li elvenis, li ne povis paroli al ili; kaj ili eksciis, ke li vidis vizion en la sanktejo; kaj li faradis signojn al ili, kaj restis muta.
1:23 Kaj kiam finigxis la tagoj de lia pastrado, li foriris en sian domon.
1:24 Kaj post tiuj tagoj lia edzino Elizabeto gravedigxis, kaj kasxis sin kvin monatojn, dirante:
1:25 Tiamaniere agis la Eternulo rilate al mi en la tagoj, kiam Li favore rigardis min, por forpreni mian riprocxon inter homoj.
1:26 Kaj en la sesa monato la angxelo Gabriel estis sendita de Dio en urbon de Galileo, nomatan Nazaret,
1:27 al virgulino fiancxinigita kun viro, kies nomo estis Jozef, el la domo de David; kaj la nomo de la virgulino estis Maria.
1:28 Kaj li venis al sxi, kaj diris:Saluton al vi la grace favorita, la Eternulo estas kun vi.
1:29 Sed sxi tre maltrankviligxis cxe tiu diro, kaj konsideris, kia povas esti tiu saluto.
1:30 Kaj la angxelo diris al sxi:Ne timu, Maria; cxar vi trovis gracon antaux Dio.
1:31 Kaj jen vi gravedigxos en via ventro kaj naskos filon, kaj vi nomos lin JESUO.
1:32 Li estos granda, kaj estos nomata Filo de la Plejaltulo; kaj Dio, la Eternulo, donos al li la tronon de lia patro David;
1:33 kaj li regxos super la domo de Jakob eterne, kaj lia regno ne havos finon.
1:34 Kaj Maria diris al la angxelo:Kiel estos tio, cxar mi ne konas viron?
1:35 Kaj la angxelo responde diris al sxi:La Sankta Spirito venos sur vin,  kaj la potenco de la Plejaltulo superombros vin; pro kio ankaux la naskotajxo estos nomata sankta, la Filo de Dio.
1:36 Kaj jen via parencino Elizabeto ankaux gravedigxis je filo en sia maljuneco, kaj la nuna monato estas la sesa por sxi, kiun oni nomis senfrukta.
1:37 CXar cxe Dio nenio estas neebla.
1:38 Kaj Maria diris:Jen la sklavino de la Eternulo; estu al mi laux via diro. Kaj la angxelo foriris de sxi.
1:39 Kaj en tiuj tagoj Maria levigxis kaj senprokraste vojagxis en la montan regionon, en urbon de Judujo;
1:40 kaj enirinte en la domon de Zehxarja, sxi salutis Elizabeton.
1:41 Kaj kiam Elizabeto auxdis la saluton de Maria, la infaneto eksaltis en sxia ventro; kaj Elizabeto plenigxis de la Sankta Spirito,
1:42 kaj sxi levis sian vocxon per lauxta krio, kaj diris:Benata vi estas inter virinoj, kaj benata estas la frukto de via ventro.
1:43 Kaj pro kio okazas al mi cxi tio, ke la patrino de mia Sinjoro venas al mi?
1:44 CXar jen kiam la vocxo de via saluto venis en miajn orelojn, la infaneto gxoje eksaltis en mia ventro.
1:45 Kaj felicxa estas sxi, kiu kredis, cxar plenumigxos tio, kio estas dirita al sxi de la Eternulo.
1:46 Kaj Maria diris:   Mia animo altigas la Eternulon,
1:47 Kaj mia spirito gxojis en Dio, mia Savanto,
1:48 CXar Li rigardis la humilecon de Sia sklavino;   CXar jen de nun cxiuj generacioj nomos min felicxa.
1:49 CXar la Potenculo faris al mi grandajxojn,   Kaj sankta estas Lia nomo.
1:50 Kaj Lia boneco estas por cxiuj generacioj  Al tiuj, kiuj Lin timas.
1:51 Li montris forton per Sia brako,   Li dispelis fierulojn en la penso de ilia koro.
1:52 Li malaltigis potenculojn de iliaj tronoj,   Kaj Li altigis humilulojn.
1:53 Malsatulojn Li plenigis per bonajxo,   Kaj ricxulojn Li forsendis malplenaj.
1:54 Li helpis Sian servanton Izrael,   Memorante Sian korfavoron.
1:55 Kiel Li parolis al niaj patroj,   Al Abraham kaj al lia idaro eterne.
1:56 Kaj Maria logxis cxi sxi tri monatojn, kaj reiris al sia domo.
1:57 Kaj venis por Elizabeto la tempo, en kiu sxi devis naski; kaj sxi naskis filon.
1:58 Kaj sxiaj najbaroj kaj sxiaj parencoj auxdis, ke la Eternulo pligrandigis Sian bonecon al sxi; kaj ili gxojis kun sxi.
1:59 Kaj en la oka tago oni venis, por cirkumcidi la infaneton; kaj ili eknomis lin Zehxarja, laux la nomo de lia patro.
1:60 Kaj lia patrino responde diris:Tute ne; sed li estos nomata Johano.
1:61 Kaj ili diris al sxi:El via parencaro estas neniu, kiu estas nomata per tiu nomo.
1:62 Kaj ili faris signojn al lia patro pri tio, kiel li volas, ke li estu nomata.
1:63 Kaj li petis tabuleton, kaj skribis jene:Lia nomo estas Johano. Kaj cxiuj miris.
1:64 Kaj tuj lia busxo malfermigxis, kaj lia lango liberigxis; kaj li parolis, glorante Dion.
1:65 Kaj timo venis sur cxiujn, kiuj logxis cxirkaux ili, kaj tra la tuta monta regiono de Judujo disvastigxis rakonto pri cxio tio.
1:66 Kaj cxiuj auxdantoj konservis tion en sia koro, dirante:Kia do estos cxi tiu knabeto? CXar la mano de la Eternulo estis kun li.
1:67 Kaj lia patro Zehxarja plenigxis de la Sankta Spirito, kaj profetis,  dirante:
1:68 Benata estu la Eternulo, la Dio de Izrael,   CXar Li vizitis Sian popolon kaj faris por ili elacxeton,
1:69 Kaj levis kornon de savo por ni  En la domo de Sia servanto David,
1:70 Kiel Li parolis per la busxo de Siaj sanktaj profetoj, de post la komenco de la mondo,
1:71 Savadon el niaj malamikoj kaj el la mano de cxiuj niaj malamantoj;
1:72 Por montri Sian bonecon cxe niaj patroj,   Kaj por memori Sian sanktan interligon;
1:73 La jxuron, kiun Li jxuris al nia patro Abraham;
1:74 Ke Li donos al ni, ke, liberigite el la mano de niaj malamikoj,   Ni servu Lin sentime,
1:75 En sankteco kaj justeco antaux Li cxiujn niajn tagojn.
1:76 Kaj vi, infano, estos nomata profeto de la Plejaltulo,   CXar vi iros antaux la vizagxo de la Sinjoro, por pretigi liajn vojojn,
1:77 Por doni al lia popolo scion de savo  En la pardonado de iliaj pekoj,
1:78 Pro la kompata koro de nia Dio,   Per kiu nin vizitis la sunlevigxo de supre,
1:79 Por lumi sur tiujn, kiuj sidas en mallumo kaj en la ombro de morto,   Por gvidi niajn piedojn en la vojojn de paco.
1:80 Kaj kreskis la infano kaj fortigxis en spirito, kaj estis en la dezertoj gxis la tago de sia ekmontrigxo al Izrael.
2:1 Kaj en tiuj tagoj eliris dekreto de Cezaro Auxgusto, ke la tuta mondo estu registrita.
2:2 CXi tiu estis la unua registrado, farita, kiam Kirenio estis reganto de Sirio.
2:3 Kaj cxiuj iris, por esti registritaj, cxiu al sia urbo.
2:4 Kaj Jozef ankaux supreniris el Galileo, el la urbo Nazaret, en Judujon,  al la urbo de David, kiu estas nomata Bet-Lehxem, cxar li estis el la domo kaj familio de David,
2:5 por esti registrita kun sia fiancxino Maria, kiu estis graveda.
2:6 Kaj dum ili estis tie, venis la tagoj por sxia akusxo.
2:7 Kaj sxi naskis sian unuan filon, kaj sxi cxirkauxvindis lin kaj kusxigis lin en staltrogon, cxar ne estis loko por ili en la gastejo.
2:8 Kaj en tiu sama regiono estis pasxtistoj, kiuj kamplogxis kaj nokte gardis sian gregon.
2:9 Kaj angxelo de la Eternulo alstaris apud ili, kaj la gloro de la Eternulo brilis cxirkaux ili, kaj ili timis per granda timo.
2:10 Kaj la angxelo diris al ili:Ne timu; cxar jen mi venigas al vi bonan sciigon de granda gxojo, kiu estos al la tuta popolo;
2:11 cxar hodiaux estas naskita por vi, en la urbo de David, Savanto, kiu estas Kristo, la Sinjoro.
2:12 Kaj jen la signo por vi:vi trovos infaneton, cxirkauxvinditan kaj kusxantan en staltrogo.
2:13 Kaj subite estis kun la angxelo amaso de la cxiela armeo, lauxdante Dion, kaj dirante:
2:14 Gloro al Dio en la supera alto,   Kaj sur la tero paco, inter homoj Difavoro.
2:15 Kaj kiam la angxeloj foriris de ili en la cxielon, la pasxtistoj diris unu al alia:Ni jam iru gxis Bet-Lehxem, kaj vidu cxi tiun okazintajxon, kiun la Eternulo sciigis al ni.
2:16 Kaj rapidante, ili iris, kaj trovis Marian kaj Jozefon, kaj la infaneton kusxantan en la staltrogo.
2:17 Kaj tion vidinte, ili sciigis pri la diro, kiu estis parolita al ili pri cxi tiu infano.
2:18 Kaj cxiuj auxdintoj miris pri tio, kion rakontis al ili la pasxtistoj.
2:19 Sed Maria konservis cxiujn tiujn dirojn kaj pripensis ilin en sia koro.
2:20 Kaj la pasxtistoj revenis, glorante kaj lauxdante Dion pri cxio, kion ili auxdis kaj vidis, kiel estis parolite al ili.
2:21 Kaj kiam jam pasis ok tagoj por cirkumcidi lin, oni donis al li la nomon JESUO, kiel li estis nomita de la angxelo, antaux ol li estis en la ventro.
2:22 Kaj kiam finigxis la tagoj de ilia purigado laux la legxo de Moseo, ili alportis lin al Jerusalem, por prezenti lin al la Eternulo,
2:23 kiel estas skribite en la legxo de la Eternulo:CXiu virseksulo, kiu malfermas la uteron, estu dedicxita al la Eternulo;
2:24 kaj por alporti oferon laux tio, kio estas dirita en la legxo de la Eternulo:Paron da turtoj, aux du kolombidojn.
2:25 Kaj jen en Jerusalem estis viro, kies nomo estis Simeon, kaj cxi tiu estis justa kaj pia, atendanta la konsoladon de Izrael; kaj la Sankta Spirito estis kun li.
2:26 Kaj estis montrite al li de la Sankta Spirito, ke li ne mortos, gxis li vidos la Kriston de la Eternulo.
2:27 Kaj li venis per la Spirito en la templon; kaj kiam la gepatroj enportis la infanon Jesuo, por fari pri li laux la kutimo de la legxo,
2:28 tiam li ricevis lin en siajn brakojn, kaj benis Dion, dirante:
2:29 Nun, ho Eternulo, Vi ellasas Vian servanton,   Laux Via vorto, en paco,
2:30 CXar miaj okuloj vidis Vian savon,
2:31 Kiun Vi preparis antaux la vizagxo de cxiuj popoloj,
2:32 Lumon por malkasxo al la gentoj,   Kaj gloron de Via popolo Izrael.
2:33 Kaj lia patro kaj lia patrino miris pri tio, kio estis parolita pri li;
2:34 kaj Simeon ilin benis, kaj diris al Maria, lia patrino:Jen cxi tiu estas metita por la falo kaj levigxo de multaj en Izrael, kaj por signo kontrauxparolata;
2:35 kaj ankaux vian animon glavo trapasos; por ke la pensoj de multaj koroj malkasxigxu.
2:36 Kaj estis unu profetino, Anna, filino de Fanuel, el la tribo de Asxer (sxi estis grandagxa, logxinte sep jarojn kun sia edzo de post sia virgeco,
2:37 kaj estinte vidvino okdek kvar jarojn), kiu neniam foriris el la templo,  adorante per fastoj kaj pregxoj nokte kaj tage.
2:38 Kaj alveninte gxuste en tiu horo, sxi dankis Dion, kaj parolis pri li al cxiuj, kiuj atendadis la elacxeton de Jerusalem.
2:39 Kaj kiam ili jam faris cxion, konforme al la legxo de la Eternulo, ili revenis en Galileon, al sia urbo Nazaret.
2:40 Kaj la infano kreskadis kaj fortigxis, plenigxante de sagxeco; kaj la graco de Dio estis sur li.
2:41 Kaj liaj gepatroj iris cxiujare al Jerusalem cxe la Paska festo.
2:42 Kaj kiam li estis dekdujara, ili supreniris laux la kutimo de la festo;
2:43 kaj kiam ili jam pasigis la tagojn, cxe ilia returnigxo la knabo Jesuo restis en Jerusalem, kaj liaj gepatroj tion ne sciis;
2:44 sed supozante, ke li estas en la karavano, ili iris tagan vojagxon, kaj sercxis lin inter siaj parencoj kaj konatoj;
2:45 kaj ne trovinte lin, ili reiris al Jerusalem, sercxante lin.
2:46 Kaj post tri tagoj ili trovis lin en la templo, kie li sidis meze de la instruistoj, auxskultante ilin kaj metante al ili demandojn;
2:47 kaj cxiuj, kiuj auxdis lin, miregis pro lia kompreno kaj liaj respondoj.
2:48 Kaj ili miris, vidante lin, kaj lia patrino diris al li:Filo, kial vi tiel agis kontraux ni? jen via patro kaj mi sercxis vin kun malgxojo.
2:49 Kaj li diris al ili:Kial vi sercxis min? cxu vi ne sciis, ke mi devas esti en la domo de mia Patro?
2:50 Kaj ili ne komprenis la diron, kiun li parolis al ili.
2:51 Kaj li malsupreniris kun ili, kaj venis en Nazareton, kaj li estis obeema al ili; kaj lia patrino konservis cxiujn tiujn dirojn en sia koro.
2:52 Kaj Jesuo progresis en sagxeco kaj staturo, kaj en graco cxe Dio kaj homoj.
3:1 En la dek-kvina jaro de la regado de Tiberio Cezaro, kiam Pontio Pilato estis provincestro de Judujo, kaj Herodo estis tetrarhxo de Galileo, kaj lia frato Filipo tetrarhxo de la regiono Iturea kaj Trahxonitis, kaj Lisanio tetrarhxo de Abilene,
3:2 dum la cxefpastreco de Anas kaj Kajafas, venis la vorto de Dio al Johano,  filo de Zehxarja, en la dezerto.
3:3 Kaj li venis en la tutan regionon cxirkaux Jordan, predikante la bapton de pento por la pardonado de pekoj,
3:4 kiel estas skribite en la libro de la vortoj de la profeto Jesaja:   Vocxo de krianto en la dezerto:   Pretigu la vojon de la Eternulo,   Rektigu Liajn irejojn.
3:5 CXiu valo levigxos,   Kaj cxiu monto kaj monteto malaltigxos,   Kaj la malebenajxo farigxos ebenajxo,   Kaj la malglataj vojoj glatigxos;
3:6 Kaj cxiu karno vidos la savon de Dio.
3:7 Li do diris al la homamasoj, kiuj eliris, por esti baptitaj de li:Ho vipuridoj! kiu vin avertis forkuri de la venonta kolero?
3:8 Donu do fruktojn tauxgajn por pento. Kaj ne komencu diri en vi:Ni havas Abrahamon kiel patron; cxar mi diras al vi, ke Dio povas el cxi tiuj sxtonoj starigi idojn al Abraham.
3:9 Kaj la hakilo jam kusxas cxe la radiko de la arboj; tial cxiu arbo, kiu ne donas bonan frukton, estas dehakata, kaj jxetata en fajron.
3:10 Kaj la homamasoj lin demandis, dirante:Kion do ni faru?
3:11 Kaj responde li diris al ili:Kiu havas du tunikojn, tiu donu al la nehavanto; kaj kiu havas mangxajxon, tiu faru tiel same.
3:12 Venis ankaux impostistoj, por esti baptitaj, kaj ili diris al li:Majstro, kion ni faru?
3:13 Kaj li diris al ili:Ne postulu pli multe, ol estas ordonite.
3:14 Kaj ankaux soldatoj lin demandis, dirante:Kaj kion ni faru? Kaj li diris al ili:Ne perfortu iun, nek maljuste ion postulu, kaj estu kontentaj je via salajro.
3:15 Kaj kiam la popolo atendis, kaj cxiuj diskutis en siaj koroj pri Johano,  cxu eble li estas la Kristo,
3:16 Johano respondis al cxiuj, dirante:Mi ja vin baptas per akvo, sed venas tiu, kiu estas pli potenca ol mi; la rimenon de liaj sxuoj mi ne estas inda malligi; li vin baptos per la Sankta Spirito kaj per fajro;
3:17 lia ventumilo estas en lia mano, por ke li elpurigu sian drasxejon, kaj kolektu la tritikon en sian grenejon; sed la grenventumajxon li bruligos per fajro neestingebla.
3:18 Kaj per multaj aliaj konsiloj li evangeliis al la popolo.
3:19 Sed Herodo, la tetrarhxo, riprocxite de li pri Herodias, la edzino de lia frato, kaj pri cxiuj malbonajxoj, kiujn Herodo faris,
3:20 aldonis al cxio ankaux cxi tion, ke li ensxlosis Johanon en malliberejo.
3:21 Kaj kiam la tuta popolo estis baptata, Jesuo ankaux estis baptita, kaj dum li pregxis, la cxielo malfermigxis,
3:22 kaj la Sankta Spirito malsupreniris sur lin en korpa aspekto kiel kolombo; kaj venis vocxo el la cxielo:Vi estas Mia Filo, la amata; en vi Mi havas plezuron.
3:23 Kaj Jesuo mem, komencante, havis cxirkaux tridek jarojn, estante filo (kiel oni supozis) de Jozef, de Eli,
3:24 de Mattat, de Levi, de Melhxi, de Janaj, de Jozef,
3:25 de Matatias, de Amos, de Nahxum, de Esli, de Nagaj,
3:26 de Maat, de Matatias, de Semein, de Jozef, de Joda,
3:27 de Johxanan, de Resa, de Zerubabel, de SXealtiel, de Neri,
3:28 de Melhxi, de Adi, de Kosam, de Elmodam, de Er,
3:29 de Jesu, de Eliezer, de Jorim, de Mattat, de Levi,
3:30 de Simeon, de Jehuda, de Jozef, de Jonam, de Eljakim,
3:31 de Melea, de Mena, de Matata, de Natan, de David,
3:32 de Jisxaj, de Obed, de Boaz, de Salma, de Nahxsxon,
3:33 de Aminadab, de Ram, de HXecron, de Perec, de Jehuda,
3:34 de Jakob, de Isaak, de Abraham, de Terahx, de Nahxor,
3:35 de Serug, de Reu, de Peleg, de Eber, de SXelahx,
3:36 de Kenan, de Arpahxsxad, de SXem, de Noa, de Lemehx,
3:37 de Metusxelahx, de HXanohx, de Jared, de Mahalalel, de Kenan,
3:38 de Enosx, de Set, de Adam, de Dio.
4:1 Kaj Jesuo, plena de la Sankta Spirito, revenis de Jordan, kaj estis kondukata de la Spirito en la dezerton
4:2 dum kvardek tagoj, tentate de la diablo. Kaj li mangxis nenion en tiuj tagoj; kaj kiam ili finigxis, li malsatis.
4:3 Kaj la diablo diris al li:Se vi estas Filo de Dio, ordonu al cxi tiu sxtono, ke gxi farigxu pano.
4:4 Kaj Jesuo respondis al li:Estas skribite:Ne per la pano sole vivos homo.
4:5 Kaj kondukinte lin supren, li montris al li cxiujn regnojn de la mondo en momento da tempo.
4:6 Kaj la diablo diris al li:Mi donos al vi la tutan cxi tiun potencon kaj ilian gloron; cxar gxi estas transdonita al mi, kaj al kiu ajn mi volas, al tiu mi gxin donas.
4:7 Se do vi adorklinigxos antaux mi, cxio estos via.
4:8 Kaj responde Jesuo diris al li:Estas skribite:Al la Eternulo, via Dio,  adorklinigxu, kaj al Li sola servu.
4:9 Kaj li kondukis lin al Jerusalem, kaj starigis lin sur la tegmenta pinto de la templo, kaj diris al li:Se vi estas Filo de Dio, jxetu vin de cxi tie malsupren;
4:10 cxar estas skribite:      Al siaj angxeloj Li ordonos pri vi, ke ili vin gardu,
4:11 kaj:      Sur la manoj ili vin portos,   Por ke vi ne falpusxigxu sur sxtono per via piedo.
4:12 Kaj responde Jesuo diris al li:Estas dirite:Ne provu la Eternulon, vian Dion.
4:13 Kaj fininte la tutan tentadon, la diablo foriris de li gxis estonta tempo.
4:14 Kaj revenis Jesuo en la potenco de la Spirito en Galileon; kaj eliris famo pri li tra la tuta cxirkauxajxo.
4:15 Kaj li instruadis en iliaj sinagogoj, glorate de cxiuj.
4:16 Kaj li venis al Nazaret, kie li estis edukita; kaj laux sia kutimo li eniris en la sinagogon en la sabata tago, kaj starigxis, por legi.
4:17 Kaj estis donita al li libro de la profeto Jesaja. Kaj, malferminte la libron, li trovis la lokon, kie estis skribite:
4:18 La spirito de la Eternulo estas sur mi,   CXar Li min sanktoleis, por bonanonci al malricxuloj;   Li sendis min, por anonci liberecon al kaptitoj  Kaj vidpovon al blinduloj,   Por meti la vunditojn en liberecon,
4:19 Por proklami favorjaron de la Eternulo.
4:20 Kaj kunvolvinte la libron, kaj redoninte gxin al la subulo, li sidigxis;  kaj la okuloj de cxiuj en la sinagogo atente lin rigardis.
4:21 Kaj li ekparolis al ili:Hodiaux tiu skribo plenumigxas en viaj oreloj.
4:22 Kaj cxiuj atestis pri li, kaj miris pro la vortoj de graco, kiuj eliris el lia busxo; kaj ili diris:CXu cxi tiu ne estas la filo de Jozef?
4:23 Kaj li diris al ili:Sendube vi diros al mi la jenan sentencon:Kuracisto,  sanigu vin mem; kiajn aferojn, pri kiuj ni auxdis, en Kapernaum faritajn,  tiajn faru cxi tie en via patrujo.
4:24 Kaj li diris:Vere mi diras al vi:Neniu profeto estas akceptata en sia patrujo.
4:25 Kun vereco mi diras al vi:Estis multaj vidvinoj en Izrael en la tagoj de Elija, kiam estis sxlosita la cxielo tri jarojn kaj ses monatojn, kiam okazis granda malsato sur la tuta lando;
4:26 kaj al neniu el ili Elija estis sendita, krom al Carfat en la lando Cidon, al virino vidvino.
4:27 Kaj estis multaj lepruloj en Izrael en la tagoj de la profeto Elisxa;  sed neniu el ili estis purigita, krom Naaman, la Siriano.
4:28 Kaj cxiuj en la sinagogo plenigxis de kolero, auxdante tion;
4:29 kaj levigxinte, ili eljxetis lin ekster la urbon, kaj kondukis lin gxis la krutajxo de la monteto, sur kiu ilia urbo estis konstruita, por jxeti lin malsupren.
4:30 Sed li foriris, trapasinte tra ilia mezo.
4:31 Kaj li malsupreniris al Kapernaum, urbo Galilea. Kaj li instruis ilin en la sabato;
4:32 kaj oni miris pro lia instruado, cxar kun auxtoritato estis lia vorto.
4:33 Kaj en la sinagogo estis viro, havanta spiriton de malpura demono; kaj li kriegis per lauxta vocxo,
4:34 dirante:Ha! kio estas inter ni kaj vi, Jesuo Nazaretano? CXu vi venis,  por pereigi nin? Mi scias, kiu vi estas, la Sanktulo de Dio.
4:35 Kaj Jesuo severe admonis lin, dirante:Silentu, kaj eliru el li. Kaj jxetinte lin en la mezon, la demono eliris el li, neniel difektinte lin.
4:36 Kaj falis miro sur cxiujn, kaj ili kunparoladis inter si, dirante:Kia vorto estas cxi tio? cxar kun auxtoritato kaj potenco li ordonas al la malpuraj spiritoj, kaj ili eliras.
4:37 Kaj famo pri li eliris al cxiu loko de la tuta cxirkauxajxo.
4:38 Kaj levigxinte el la sinagogo, li eniris en la domon de Simon. Kaj la bopatrino de Simon estis tenata de granda febro, kaj ili petis lin pri sxi.
4:39 Kaj starante super sxi, li admonis la febron; kaj gxi forlasis sxin, kaj sxi tuj levigxis kaj servis al ili.
4:40 Kaj cxe la subiro de la suno cxiuj, kiuj havis malsanulojn kun diversaj malsanoj, venigis ilin al li; kaj li metis sur cxiun el ili la manojn, kaj sanigis ilin.
4:41 Eliris ankaux demonoj el multaj, kriegante, kaj dirante:Vi estas la Filo de Dio. Kaj severe admonante, li ne permesis al ili paroli, cxar ili sciis,  ke li estas la Kristo.
4:42 Kaj kiam tagigxis, li eliris, kaj venis en dezertan lokon; kaj la homamasoj lin sercxis, kaj venis al li, kaj lin detenis, ke li ne foriru de ili.
4:43 Sed li diris al ili:Ankaux al la ceteraj urboj mi devas prediki la evangelion de la regno de Dio; cxar por tio mi estas sendita.
4:44 Kaj li predikis en la sinagogoj de Galileo.
5:1 Kaj dum la homamaso cxirkauxpremis lin kaj auxskultis la vorton de Dio,  li staris apud la lago Genesaret;
5:2 kaj li vidis du sxipetojn starantajn apud la lago, sed la fisxkaptistoj jxus eliris el ili, kaj lavis la retojn.
5:3 Kaj li eniris en unu el la sxipetoj, kiu apartenis al Simon, kaj petis,  ke li forsxovu iom for de la bordo. Kaj li sidigxis, kaj instruis la homamason el la sxipeto.
5:4 Kaj kiam li cxesis paroli, li diris al Simon:Forsxovu gxis la profundo,  kaj mallevu la retojn por akirado.
5:5 Kaj responde Simon diris:Estro, ni jam laboris la tutan nokton kaj kaptis nenion; tamen laux via diro mi mallevos la retojn.
5:6 Kaj tion farinte, ili enfermis grandan amason da fisxoj, kaj iliaj retoj ekrompigxis;
5:7 kaj ili geste signis al siaj kompanianoj en la alia sxipeto, ke ili venu kaj helpu ilin. Kaj ili venis, kaj plenigis ambaux sxipetojn, gxis ekprofundigxo.
5:8 Sed Simon Petro, tion vidinte, falis teren antaux la genuoj de Jesuo,  dirante:Foriru de mi, ho Sinjoro, cxar mi estas pekulo.
5:9 CXar pro la preno de fisxoj, kiun ili akiris, miro kaptis lin, kaj cxiujn, kiuj estis kun li,
5:10 kaj tiel same Jakobon kaj Johanon, filojn de Zebedeo, kiuj estis kompanianoj de Simon. Kaj Jesuo diris al Simon:Ne timu; de nun vi estos kaptisto de homoj.
5:11 Kaj kiam ili surbordigis siajn sxipetojn, ili forlasis cxion, kaj sekvis lin.
5:12 Kaj dum li estis en unu el la urboj, jen viro plena de lepro; kaj vidante Jesuon, li falis sur la vizagxon kaj petegis lin, dirante:Sinjoro, se vi volas, vi povas min purigi.
5:13 Kaj li etendis la manon kaj tusxis lin, dirante:Mi volas; estu purigita.  Kaj tuj la lepro foriris de li.
5:14 Kaj li ordonis al li, ke li diru al neniu:Sed foririnte, montru vin al la pastro kaj tiele oferu pro via purigado, kiel ordonis Moseo, por atesto al ili.
5:15 Sed la famo pri li des pli multe disvastigxis; kaj grandaj homamasoj kunvenis, por auxskulti kaj por esti sanigitaj je siaj malsanoj.
5:16 Sed li fortiris sin en la dezertojn, kaj pregxadis.
5:17 Kaj en unu el tiuj tagoj li estis instruanta; kaj cxeestis Fariseoj kaj legxinstruistoj, sidantaj, kiuj alvenis el cxiu vilagxo de Galileo kaj el Judujo kaj el Jerusalem; kaj la potenco de la Eternulo alestis, por sanigi ilin.
5:18 Kaj jen viroj alportis sur lito viron, kiu estis paralizita; kaj ili penis enporti lin kaj meti lin antaux li.
5:19 Kaj ne trovinte, kiamaniere ili povas enporti lin, pro la homamaso, ili supreniris sur la tegmenton, kaj mallevis lin tra la tegoloj, kun la liteto,  en la mezon antaux Jesuo.
5:20 Kaj vidante ilian fidon, li diris:Ho viro, viaj pekoj estas al vi pardonitaj.
5:21 Kaj la skribistoj kaj Fariseoj komencis diskuti inter si, dirante:Kiu estas cxi tiu, kiu parolas blasfemojn? kiu povas pardoni pekojn krom Dio sola?
5:22 Sed Jesuo, eksciante iliajn pensojn, responde diris al ili:Kial vi diskutas en viaj koroj?
5:23 Kio estas pli facila, diri:Viaj pekoj estas al vi pardonitaj, aux diri:Levigxu kaj piediru?
5:24 Sed por ke vi sciu, ke la Filo de homo havas auxtoritaton sur la tero pardoni pekojn-li diris al la paralizulo:Mi diras al vi:Levigxu, kaj prenu vian liteton, kaj iru al via domo.
5:25 Kaj tuj li levigxis antaux ili, kaj prenis tion, sur kio li kusxis, kaj iris al sia domo, glorante Dion.
5:26 Kaj mirego kaptis cxiujn, kaj li gloris Dion; kaj ili plenigxis de timo,  dirante:Ni vidis mirindajxojn hodiaux.
5:27 Kaj post tio li eliris, kaj vidis impostiston, nomatan Levi, sidantan cxe la impostejo, kaj diris al li:Sekvu min.
5:28 Kaj li forlasis cxion, kaj levigxis, kaj sekvis lin.
5:29 Kaj Levi faris grandan festenon por li en sia domo, kaj estis granda amaso da impostistoj kaj aliaj, kiuj sidis cxe mangxo kun ili.
5:30 Kaj la Fariseoj kaj iliaj skribistoj murmuris kontraux liaj discxiploj,  dirante:Kial vi mangxas kaj trinkas kun impostistoj kaj pekuloj?
5:31 Kaj Jesuo responde diris al ili:Ne la sanuloj bezonas kuraciston, sed la malsanuloj.
5:32 Mi venis, por alvoki ne justulojn, sed pekulojn al pento.
5:33 Kaj ili diris al li:La discxiploj de Johano ofte fastas kaj faras pregxojn, kaj tiel same ankaux la discxiploj de la Fariseoj; sed la viaj mangxas kaj trinkas.
5:34 Kaj Jesuo diris al ili:CXu vi povas igi la filojn de la edzigxejo fasti,  dum la fiancxo estas kun ili?
5:35 Sed venos tagoj; kaj kiam la fiancxo estos prenita for de ili, tiam ili fastos en tiuj tagoj.
5:36 Kaj li ankaux parolis al ili parabolon:Neniu sxiras pecon el nova vesto kaj alkudras gxin sur malnovan veston; cxar alie li sxirus la novan, kaj ankaux la flikajxo el la nova ne harmonius kun la malnova.
5:37 Kaj neniu enversxas novan vinon en malnovajn felsakojn; cxar alie la nova vino krevigus la felsakojn, kaj gxi mem elfluus, kaj la felsakoj detruigxus.
5:38 Sed novan vinon oni devas enversxi en novajn felsakojn.
5:39 Kaj neniu, trinkinte malnovan vinon, deziras novan; cxar li diras:La malnova estas preferinda.
6:1 Kaj en sabato li iris tra la grenkampoj, kaj liaj discxiploj desxiris la spikojn, kaj mangxis, frotante ilin en la manoj.
6:2 Sed iuj el la Fariseoj diris:Kial vi faras tion, kion fari en sabato ne estas permesate?
6:3 Kaj Jesuo, respondante al ili, diris:CXu vi ecx ne legis, kion faris David, kiam malsatis li kaj liaj kunuloj?
6:4 ke li eniris en la domon de Dio, kaj prenis kaj mangxis kaj donis ankaux al siaj kunuloj la panojn de propono, kiujn mangxi ne estas permesate, krom nur al la pastroj?
6:5 Kaj li diris al ili:La Filo de homo estas sinjoro de la sabato.
6:6 Kaj en alia sabato li eniris en la sinagogon kaj instruadis; kaj tie estis viro, kies dekstra mano estis velkinta.
6:7 Kaj la skribistoj kaj Fariseoj observis lin atente, cxu li sanigos en la sabato, por ke ili trovu, kiel lin akuzi.
6:8 Sed li sciis iliajn pensojn, kaj li diris al la viro, kiu havis la manon velkintan:Levigxu, kaj starigxu en la mezo. Kaj li levigxis kaj starigxis.
6:9 Kaj Jesuo diris al ili:Mi vin demandas:cxu estas permesate bonfari en sabato, aux malbonfari? Savi vivon, al gxin pereigi?
6:10 Kaj cxirkauxrigardinte cxiujn, li diris al li:Etendu vian manon. Kaj li tion faris, kaj lia mano resanigxis.
6:11 Sed ili plenigxis de frenezo, kaj interparoladis inter si, kion ili faru al Jesuo.
6:12 Kaj en tiuj tagoj li foriris sur la monton, por pregxi; kaj li pasigis la tutan nokton en pregxado al Dio.
6:13 Kaj kiam tagigxis, li alvokis siajn discxiplojn, kaj elektis el ili dek du, kiujn li ankaux nomis apostoloj:
6:14 Simonon, kiun li ankaux nomis Petro, kaj Andreon, lian fraton, kaj Jakobon kaj Johanon kaj Filipon kaj Bartolomeon
6:15 kaj Mateon kaj Tomason, kaj Jakobon, filon de Alfeo, kaj Simonon,  nomatan Fervorulo,
6:16 kaj Judason de Jakobo, kaj Judason Iskariotan, kiu farigxis perfidulo.
6:17 Kaj li malsupreniris kun ili, kaj staris sur ebena loko, kaj granda amaso de liaj discxiploj, kaj granda nombro de la popolo el la tuta Judujo kaj Jerusalem, kaj el la marbordo de Tiro kaj Cidon, kiuj alvenis, por auxskulti lin kaj sanigxi je siaj malsanoj;
6:18 kaj tiuj, kiuj estis turmentataj de malpuraj spiritoj, estis sanigitaj.
6:19 Kaj la tuta homamaso volis tusxi lin, cxar potenco eliris el li kaj sanigis cxiujn.
6:20 Kaj li levis siajn okulojn al siaj discxiploj, kaj diris:Felicxaj estas vi malricxuloj, cxar via estas la regno de Dio.
6:21 Felicxaj estas vi, kiuj nun malsatas, cxar vi satigxos. Felicxaj estas vi, kiuj nun ploras, cxar vi ridos.
6:22 Felicxaj vi estas, kiam oni vin malamos kaj vin izolos kaj vin riprocxos, kaj eljxetos vian nomon kial malbonan, pro la Filo de homo.
6:23 GXoju en tiu tago, kaj pro gxojo saltu, cxar jen via rekompenco estas granda en la cxielo; cxar tiel same faris iliaj patroj kontraux la profetoj.
6:24 Sed ve al vi ricxuloj! cxar vi jam ricevis vian konsolon.
6:25 Ve al vi satigitaj! cxar vi malsatos. Ve al vi, kiuj nun ridas! cxar vi malgxojos kaj ploros.
6:26 Ve, kiam cxiuj homoj parolos bone pri vi! cxar tiel same faris iliaj patroj al la falsaj profetoj.
6:27 Sed mi diras al vi, kiuj auxdas:Amu viajn malamikojn, faru bonon al viaj malamantoj;
6:28 benu tiujn, kiuj vin malbenas; pregxu por tiuj, kiuj kun insulto vin atakas.
6:29 Al tiu, kiu frapas vin sur la vango, prezentu ankaux la alian; kaj de tiu, kiu prenas vian mantelon, ne detenu vian tunikon.
6:30 Donu al cxiu, kiu petas de vi; kaj de tiu, kiu forprenas viajn posedajxojn, ne repostulu ilin.
6:31 Kaj kiel vi volas, ke la homoj faru al vi, faru ankaux al ili tiel same.
6:32 Kaj se vi amas tiujn, kiuj amas vin, kian dankon vi havas? cxar ecx la pekuloj amas tiujn, kiuj ilin amas.
6:33 Kaj se vi bonfaras al viaj bonfarantoj, kian dankon vi havas? cxar ecx la pekuloj tiel same faras.
6:34 Kaj se vi pruntas al tiuj, de kiuj vi esperas ricevi, kian dankon vi havas? ecx pekuloj pruntas al pekuloj, por egale rericevi.
6:35 Sed amu viajn malamikojn, kaj bonfaru, kaj pruntedonu, pri neniu perdante esperon; kaj via rekompenco estos granda, kaj vi estos filoj de la Plejalta; cxar Li estas bona al la nedankemuloj kaj malbonuloj.
6:36 Estu kompatemaj, kiel via Patro estas kompatema.
6:37 Kaj ne jugxu, kaj vi ne estos jugxitaj; kaj ne kondamnu, kaj vi ne estos kondamnitaj; liberigu, kaj vi estos liberigitaj;
6:38 donu, kaj estos donite al vi; bonan mezuron, premitan, kunskuitan,  superfluantan, oni donos en vian sinon. CXar per kia mezuro vi mezuras, per tia oni remezuros al vi.
6:39 Kaj li parolis ankaux al ili parabolon:CXu blindulo povas gvidi blindulon? cxu ne falos ambaux en fosajxon?
6:40 Discxiplo ne estas super sia instruisto; sed perfektigite, cxiu estos kiel lia instruisto.
6:41 Kaj kial vi rigardas la lignereton, kiu estas en la okulo de via frato,  kaj ne pripensas la trabon, kiu estas en via propra okulo?
6:42 Kiel vi povas diri al via frato:Frato, lasu min eltiri la lignereton,  kiu estas en via okulo; dum vi ne pripensas la trabon en via propra okulo?  Hipokritulo! eltiru unue la trabon el via okulo, kaj tiam vi klare vidos, por eltiri la lignereton, kiu estas en la okulo de via frato.
6:43 CXar ne ekzistas bona arbo, kiu donas putran frukton; nek putra arbo,  kiu donas bonan frukton.
6:44 CXar cxiu arbo estas konata per sia propra frukto. CXar el dornarbetoj oni ne kolektas figojn, nek el rubusujo oni rikoltas vinberojn.
6:45 Bona homo el la bona trezorejo de sia koro liveras bonon, kaj malbona homo el la malbona trezorejo liveras malbonon; cxar el la abundo de la koro parolas lia busxo.
6:46 Kaj kial vi min vokas:Sinjoro, Sinjoro; kaj ne faras tion, kion mi diras?
6:47 Pri cxiu, kiu venas al mi, kaj auxdas miajn parolojn, kaj plenumas ilin,  mi montros al vi, al kiu li similas:
6:48 li similas al viro, kiu, konstruante domon, fosis kaj profunde kavigis,  kaj metis fundamenton sur la roko; kaj kiam okazis inundo, la rivero sin jxetis kontraux tiun domon, kaj ne povis gxin sxanceli; cxar gxi estis bone konstruita.
6:49 Sed tiu, kiu auxdas kaj ne plenumas, similas al viro, kiu konstruis sur la tero sen fundamento domon; kontraux kiun la rivero sin jxetis, kaj gxi tuj enfalis, kaj la ruino de tiu domo estis granda.
7:1 Fininte cxiujn siajn dirojn en la oreloj de la popolo, li eniris en Kapernaumon.
7:2 Kaj sklavo de unu centestro, kiu estis kara por li, estis malsana kaj preskaux mortanta.
7:3 Kaj auxdinte pri Jesuo, tiu sendis al li pliagxulojn de la Judoj, por peti, ke li venu, por savi lian sklavon.
7:4 Kaj veninte al Jesuo, ili insiste petegis, dirante:Li estas inda, ke vi faru al li tiun komplezon;
7:5 cxar li amas nian nacion, kaj li mem konstruigis por ni la sinagogon.
7:6 Kaj Jesuo ekiris kun ili. Kaj kiam li estis ne malproksime de la domo, la centestro sendis al li amikojn, por diri al li:Sinjoro, ne gxenu vin; cxar mi ne estas inda, ke vi venu sub mian tegmenton;
7:7 pro tio mi ne opiniis min inda veni al vi. Sed vorton parolu, kaj mia knabo sanigxos.
7:8 CXar mi ankaux estas homo metita sub auxtoritato, havante sub mi soldatojn; kaj mi diras al cxi tiu:Iru; kaj li iras; kaj al alia:Venu; kaj li venas; kaj al mia sklavo:Faru cxi tion; kaj li gxin faras.
7:9 Kaj kiam Jesuo tion auxdis, li miris pri li, kaj sin turninte, diris al la homamaso, lin sekvanta:Mi diras al vi:Ecx en Izrael mi ne trovis tiom da fido.
7:10 Kaj la senditoj, reveninte al la domo, trovis la sklavon sana.
7:11 Kaj post nelonge li iris al urbo nomata Nain, kaj akompanis lin liaj discxiploj kaj granda homamaso.
7:12 Kaj kiam li alproksimigxis al la pordego de la urbo, jen oni elportis mortinton, la solan filon de lia patrino, kaj sxi estis vidvino; kaj granda homamaso el la urbo estis kun sxi.
7:13 Kaj kiam la Sinjoro sxin vidis, li kortusxigxis pri sxi, kaj diris al sxi:Ne ploru.
7:14 Kaj li alproksimigxis, kaj tusxis la portilon, kaj la portantoj haltis.  Kaj li diris:Junulo, mi diras al vi:Levigxu.
7:15 Kaj la mortinto side levigxis kaj komencis paroli. Kaj li donis lin al lia patrino.
7:16 Kaj timo kaptis cxiujn; kaj ili gloris Dion, dirante:Granda profeto levigxis inter ni; kaj:Dio vizitis Sian popolon.
7:17 Kaj cxi tiu famo pri li eliris tra la tuta Judujo, kaj tra la tuta cxirkauxajxo.
7:18 Kaj la discxiploj de Johano sciigis lin pri cxio tio.
7:19 Kaj Johano, alvokinte al si du el siaj discxiploj, sendis ilin al la Sinjoro, por diri:CXu vi estas la venonto, aux cxu ni atendu alian?
7:20 Kaj kiam la viroj alvenis al li, ili diris:Johano, la Baptisto, sendis nin al vi, por diri:CXu vi estas la venonto, aux cxu ni atendu alian?
7:21 En tiu horo li sanigis multajn je malsanoj kaj pestoj kaj malbonaj spiritoj; kaj al multaj blinduloj li redonis vidpovon.
7:22 Kaj li respondis kaj diris al ili:Iru kaj sciigu Johanon pri tio, kion vi vidis kaj auxdis:blinduloj vidas, lamuloj marsxas, lepruloj estas purigitaj, kaj surduloj auxdas, mortintoj levigxas, al malricxuloj evangelio estas predikata.
7:23 Kaj felicxa estas cxiu, kiu ne falpusxigxas pro mi.
7:24 Kaj kiam la senditoj de Johano foriris, li komencis paroli al la homamasoj pri Johano:Kion vi eliris en la dezerton, por rigardi? cxu junkon skuatan de la vento?
7:25 Sed kion vi eliris, por vidi? cxu homon per mola vestaro vestitan? Jen tiuj, kiuj portas luksan vestaron kaj delikate vivadas, trovigxas en domoj de regxoj.
7:26 Sed kion vi eliris, por vidi? cxu profeton? Jes, mi diras al vi, kaj multe pli ol profeton.
7:27 CXar li estas tiu, pri kiu estas skribite:      Jen Mi sendos Mian angxelon antaux via vizagxo,   Kaj li preparos antaux vi vian vojon.
7:28 Mi diras al vi:Inter naskitoj de virinoj estas neniu pli granda ol Johano; tamen tiu, kiu estas nur malgranda en la regno de Dio, estas pli granda ol li.
7:29 Kaj la tuta popolo kaj la impostistoj, auxdinte, pravigis Dion, cxar ili ricevis la bapton de Johano.
7:30 Sed la Fariseoj kaj la legxistoj rifuzis por si la intencon de Dio, cxar ili ne estis baptitaj de li.
7:31 Al kio do mi komparos la homojn de cxi tiu generacio? kaj al kio ili similas?
7:32 Ili similas al infanoj, kiuj sidas sur la placo kaj vokas unu al alia,  dirante:Ni flutis al vi, kaj vi ne dancis; ni lamentis, kaj vi ne ploris.
7:33 CXar Johano, la Baptisto, venis, nek mangxante panon nek trinkante vinon; kaj vi diras:Li havas demonon.
7:34 La Filo de homo venis, mangxante kaj trinkante; kaj vi diras:Jen mangxegulo kaj vindrinkulo, amiko de impostistoj kaj pekuloj!
7:35 Kaj la sagxeco estas pravigita de cxiuj siaj infanoj.
7:36 Kaj unu el la Fariseoj petis lin, ke li mangxu kun li. Kaj li eniris en la domon de la Fariseo, kaj sidigxis cxe mangxo.
7:37 Kaj jen estis en la urbo virino pekulino; kaj kiam sxi eksciis, ke Jesuo sidas cxe mangxo en la domo de la Fariseo, sxi alportis alabastran vazon da sxmirajxo,
7:38 kaj starante malantauxe cxe liaj piedoj, plorante, sxi komencis priversxi liajn piedojn per siaj larmoj, kaj visxis ilin per la haroj de sia kapo, kaj kisadis liajn piedojn, kaj sxmiris ilin per la sxmirajxo.
7:39 Kaj kiam la Fariseo, kiu lin invitis, tion vidis, li parolis en si,  dirante:CXi tiu, se li estus profeto, ja scius, kiu kaj kia virino lin tusxas, ke sxi estas pekulino.
7:40 Kaj responde Jesuo diris al li:Simon, mi havas ion diri al vi. Kaj li diris:Majstro, parolu.
7:41 Unu pruntedoninto havis du sxuldantojn; unu sxuldis kvincent denarojn,  kaj la alia kvindek.
7:42 Kiam ili havis nenion, per kio pagi, li pardonis al ambaux la sxuldon.  Kiu el ili do lin pli amos?
7:43 Simon responde diris:Tiu, mi supozas, al kiu li pardonis la pli grandan sxuldon. Kaj li diris al li:Vi prave jugxis.
7:44 Kaj sin turnante al la virino, li diris al Simon:CXu vi vidas cxi tiun virinon? Mi eniris en vian domon, vi ne donis al mi akvon por la piedoj; sed sxi priversxis miajn piedojn per siaj larmoj kaj visxis ilin per siaj haroj.
7:45 Vi ne donis al mi kison; sed sxi, de la tempo, kiam mi eniris, ne cxesis kisadi miajn piedojn.
7:46 Vi ne sxmiris mian kapon per oleo; sed sxi sxmiris miajn piedojn per sxmirajxo.
7:47 Pro tio mi diras al vi:SXiaj pekoj, kiuj estas multaj, estas pardonitaj;  cxar sxi multe amis; sed al kiu malmulto estas pardonita, tiu malmulte amas.
7:48 Kaj li diris al sxi:Viaj pekoj estas pardonitaj.
7:49 Kaj tiuj, kiuj sidis cxe mangxo kun li, komencis diri inter si:Kiu estas cxi tiu, kiu ecx pardonas pekojn?
7:50 Kaj li diris al la virino:Via fido vin savis; iru en pacon.
8:1 Kaj post ne longe li vojiradis tra urboj kaj vilagxoj, predikante kaj alportante la evangelion de la regno de Dio, kaj kun li la dek du,
8:2 kaj iuj virinoj, kiuj estis resanigitaj je malbonaj spiritoj kaj malsanoj:Maria, kiu estis nomata Magdalena, el kiu eliris sep demonoj,
8:3 kaj Joana, edzino de HXuzas, la cxambelano de Herodo, kaj Susana, kaj multaj aliaj, kiuj faris al ili helpan servadon per sia havo.
8:4 Kaj kiam granda homamaso kolektigxis, kaj homoj el cxiu urbo venis al li,  li diris per parabolo:
8:5 La semisto eliris, por semi sian semon; kaj dum li semis, iuj semoj falis apud la vojo kaj estis piedpremitaj, kaj la birdoj de la cxielo formangxis ilin.
8:6 Kaj aliaj falis sur sxtonan lokon, kaj kreskinte, velkis, cxar ili ne havis malsekajxon.
8:7 Kaj aliaj falis meze inter dornojn; kaj la dornoj kunkreskis, kaj sufokis ilin.
8:8 Kaj aliaj falis en la bonan teron, kaj kreskinte, produktis frukton centoble. Dirinte tion, li kriis:Kiu havas orelojn por auxdi, tiu auxdu.
8:9 Kaj liaj discxiploj demandis al li, kia estas cxi tiu parabolo.
8:10 Kaj li diris:Al vi estas donite scii la misterojn de la regno de Dio;  sed al la aliaj per paraboloj, por ke, vidante, ili ne rimarku, kaj auxdante,  ili ne komprenu.
8:11 La parabolo estas jena:La semo estas la vorto de Dio.
8:12 Kaj la falintaj apud la vojo estas tiuj, kiuj auxdis; tiam venas la diablo, kaj forprenas la vorton el ilia koro, por ke ili ne kredu kaj ne estu savitaj.
8:13 Kaj la falintaj sur la sxtonan lokon estas tiuj, kiuj, auxdinte, kun gxojo akceptas la vorton; sed ili ne havas radikon, kaj kredas nur portempe,  kaj en tempo de tento ili defalas.
8:14 Kaj tio, kio falis inter dornojn, estas tiuj, kiuj auxdis, kaj dum sia irado sufokigxas per zorgoj kaj ricxo kaj plezuroj de la vivo, kaj ne perfektigas frukton.
8:15 Kaj tio, kio falis en la bonan teron, estas tiuj, kiuj en bela kaj bona koro, auxdinte la vorton, konservas gxin, kaj kun pacienco donas frukton.
8:16 Kaj ekbruliginte lampon, oni ne kovras gxin per vazo, aux forsxovas gxin sub liton; sed metas gxin sur lampingon, por ke la enirantoj povu vidi la lumon.
8:17 CXar estas kasxita nenio, kio ne malkasxigxos; kaj ne estas io sekreta,  kio ne konigxos kaj klare elmontrigxos.
8:18 Atentu do, kiamaniere vi auxdas; cxar kiu ajn havas, al tiu estos donite; kaj kiu ajn ne havas, de tiu estos forprenita ecx tio, kion li sxajne havas.
8:19 Kaj alvenis al li lia patrino kaj liaj fratoj, kaj ili ne povis lin atingi pro la homamaso.
8:20 Kaj oni sciigis lin:Via patrino kaj viaj fratoj staras ekstere, kaj deziras vin vidi.
8:21 Sed respondante, li diris al ili:Mia patrino kaj miaj fratoj estas tiuj,  kiuj auxdas la vorton de Dio, kaj gxin plenumas.
8:22 Kaj en unu el tiuj tagoj eniris en sxipeton li kaj liaj discxiploj; kaj li diris al ili:Ni transiru al la alia bordo de la lago; kaj ili surmarigxis.
8:23 Sed dum ili veturis, li endormigxis; kaj falis ventego sur la lagon; kaj ili tute plenigxis de akvo, kaj estis en dangxero.
8:24 Kaj ili venis al li, kaj vekis lin, dirante:Estro, estro, ni pereas. Kaj li levigxis, kaj admonis la venton kaj la furiozon de la akvo; kaj ili cxesigxis, kaj farigxis sereno.
8:25 Kaj li diris al ili:Kie estas via fido? Kaj ili timis kaj miris, dirante unu al la alia:Kiu do estas cxi tiu? cxar li ordonas ecx al la ventoj kaj al la akvo, kaj ili obeas al li.
8:26 Kaj ili sxipveturis al la lando de la Gerasenoj, kiu estas kontraux Galileo.
8:27 Kaj kiam li surbordigxis, renkontis lin el la urbo viro, havanta demonojn; kaj jam de longe li ne portis vestojn, kaj logxis ne en domo, sed en la tomboj.
8:28 Kaj vidinte Jesuon, li ekkriis kaj falis antaux li, kaj lauxtvocxe diris:Kio estas inter mi kaj vi, ho Jesuo, Filo de Dio Plejalta? mi petas vin, ne turmento min.
8:29 CXar li ordonis al la malpura spirito eliri el la homo. CXar gxi ofte kaptis lin, kaj li estis sub gardantaro, kaj ligita per cxenoj kaj katenoj;  kaj disrompinte la ligilojn, li estis peladata de la demono en la dezertojn.
8:30 Kaj Jesuo demandis lin:Kia estas via nomo? Kaj li diris:Legio; cxar multaj demonoj eniris en lin.
8:31 Kaj ili petegis lin, ke li ne ordonu al ili foriri en la abismon.
8:32 Kaj estis tie granda grego da porkoj, pasxtigxantaj sur la monto; kaj ili petegis lin, ke li permesu al ili eniri en la porkojn. Kaj li tion permesis al ili.
8:33 Kaj elirinte el la viro, la demonoj eniris en la porkojn; kaj la grego kuris de la krutajxo en la lagon, kaj sufokigxis.
8:34 Kaj kiam iliaj pasxtistoj vidis la okazintajxon, ili forkuris, kaj rakontis gxin en la urbo kaj en la kamparo.
8:35 Kaj oni eliris por vidi, kio okazis; kaj ili venis al Jesuo, kaj trovis la viron, el kiu eliris la demonoj, sidanta, vestita kaj en sana prudento,  cxe la piedoj de Jesuo, kaj ili timis.
8:36 Kaj la vidintoj rakontis al ili, kiamaniere la demonhavinto sanigxis.
8:37 Kaj la tuta homamaso, el la cxirkauxajxo de la Gerasenoj, petis lin foriri de ili; cxar ili estis tenataj de granda timo; kaj li eniris en sxipeton kaj returne veturis.
8:38 Sed la viro, el kiu eliris la demonoj, petis lin, ke li povu esti kun li; sed li forsendis lin, dirante:
8:39 Reiru al via domo, kaj rakontu cxion, kion Dio faris por vi. Kaj li foriris, famigante tra la tuta urbo cxion, kion Jesuo faris por li.
8:40 Kaj kiam Jesuo revenis, la homamaso bonvenigis lin, cxar cxiuj atendis lin.
8:41 Kaj jen venis viro, nomata Jairos, kaj li estis sinagogestro; kaj li sin jxetis antaux la piedojn de Jesuo, kaj petegis lin, ke li venu en lian domon;
8:42 cxar li havis unu solan filinon, proksimume dekdujaran, kaj sxi estis mortanta. Kaj dum li iris, la homamaso cxirkauxpremis lin.
8:43 Kaj virino, kiu jam dek du jarojn havis sangofluon, kaj elspezis sian tutan havon por kuracistoj, kaj ne povis esti resanigita de iu,
8:44 venis malantaux lin, kaj tusxis la randon de lia vestajxo; kaj tuj sxia sangofluo cxesigxis.
8:45 Kaj Jesuo diris:Kiu min tusxis? Kaj kiam cxiuj neis, Petro diris:Estro,  la homamaso cxirkauxas kaj premas vin.
8:46 Sed Jesuo diris:Iu min tusxis; cxar mi sentis, ke de mi eliris potenco.
8:47 Kaj kiam la virino ekvidis, ke sxi ne estas kasxita, sxi venis tremanta,  kaj, sin jxetante antaux lin, sciigis antaux la tuta popolo, pro kia motivo sxi tusxis lin, kaj kiel sxi estas tuj sanigita.
8:48 Kaj li diris al sxi:Filino, via fido vin savis; iru en pacon.
8:49 Dum li ankoraux parolis, jen iu venis de la domo de la sinagogestro,  dirante:Via filino jam mortis; ne gxenu la instruiston.
8:50 Sed Jesuo, auxdinte tion, respondis al li:Ne timu; nur kredu, kaj sxi estos savita.
8:51 Kaj kiam li venis al la domo, li permesis al neniu eniri kun li, krom Petro kaj Johano kaj Jakobo kaj la patro kaj la patrino de la knabino.
8:52 Kaj cxiuj ploris kaj gxemis pro sxi; sed li diris:Ne ploru; cxar sxi ne mortis, sed dormas.
8:53 Kaj ili mokridis lin, sciante, ke sxi mortis.
8:54 Sed li, preninte sxian manon, vokis sxin, dirante:Knabino, levigxu.
8:55 Kaj sxia spirito revenis, kaj sxi tuj starigxis; kaj li ordonis, ke oni donu al sxi mangxi.
8:56 Kaj sxiaj gepatroj estis mirigitaj; sed li ordonis, ke ili diru al neniu tion, kio estis farita.
9:1 Kaj li kunvokis la dek du, kaj donis al ili potencon kaj auxtoritaton super cxiuj demonoj, kaj por forigi malsanojn.
9:2 Kaj li forsendis ilin, por prediki la regnon de Dio, kaj por sanigi la malsanulojn.
9:3 Kaj li diris al ili:Portu nenion por la vojo-nek bastonon, nek saketon,  nek panon, nek monon; kaj ne havu du tunikojn.
9:4 Kaj en kiun ajn domon vi eniros, tie logxu, kaj el tie ekvojagxu.
9:5 Kaj se ie oni vin ne akceptos, tiam, forirante el tiu urbo, deskuu la polvon de viaj piedoj, por atesto kontraux ili.
9:6 Kaj ili, foririnte, trairis la vilagxojn, cxie predikante la evangelion kaj sanigante.
9:7 Kaj la tetrarhxo Herodo auxdis pri cxio, kio farigxis; kaj li embarasigxis, cxar iuj diris, ke Johano levigxis el la mortintoj;
9:8 kaj aliaj, ke Elija aperis; kaj aliaj, ke unu el la antikvaj profetoj relevigxis.
9:9 Kaj Herodo diris:Johanon mi senkapigis, sed kiu estas cxi tiu, pri kiu mi auxdas tiajn aferojn? Kaj li deziris vidi lin.
9:10 Kaj la apostoloj, reveninte, rakontis al li cxion, kion ili faris. Kaj li kondukis ilin, kaj foriris aparte al urbo, nomata Betsaida.
9:11 Sed la homamaso, eksciinte tion, sekvis lin; kaj li akceptis ilin, kaj parolis al ili pri la regno de Dio, kaj tiujn, kiuj bezonis kuracon, li resanigis.
9:12 Kaj ekvesperigxis; kaj la dek du, alveninte, diris al li:Forsendu la homamason, por ke ili iru en la cxirkauxajn vilagxojn kaj kampojn, por trovi ripozejojn kaj nutrajxon; cxar cxi tie ni estas en dezerta loko.
9:13 Sed li diris al ili:Vi donu al ili mangxi. Kaj ili diris:Ni havas ne pli ol kvin panojn kaj du fisxojn, se ni ne irus kaj acxetus mangxajxon por cxi tiu tuta homomulto.
9:14 CXar cxeestis proksimume kvin mil viroj. Kaj li diris al siaj discxiploj:Sidigu ilin en aroj, po proksimume kvindek.
9:15 Kaj tion ili faris, kaj sidigis cxiujn.
9:16 Kaj li prenis la kvin panojn kaj la du fisxojn, kaj suprenrigardinte al la cxielo, li ilin benis kaj dispecigis, kaj donis al la discxiploj, por meti antaux la homamason.
9:17 Kaj ili mangxis, kaj cxiuj satigxis; kaj oni kolektis da postrestintaj fragmentoj dek du korbojn.
9:18 Kaj dum li pregxis en soleco, la discxiploj estis kun li; kaj li demandis ilin, dirante:Kiu, diras la popolo, ke mi estas?
9:19 Kaj ili responde diris:Laux iuj Johano, la Baptisto; sed laux aliaj:Elija; kaj laux aliaj, ke unu el la antikvaj profetoj relevigxis.
9:20 Sed li diris al ili:Sed vi-kiu vi diras, ke mi estas? Kaj Petro responde diris:La Kristo de Dio.
9:21 Sed li per severa ordono admonis, ke ili diru cxi tion al neniu;
9:22 dirante:La Filo de homo devas multe suferi, kaj esti rifuzita de la pliagxuloj kaj cxefpastroj kaj skribistoj, kaj esti mortigita, kaj la trian tagon relevigxi.
9:23 Kaj li diris al cxiuj:Se iu volas veni post mi, li abnegaciu sin, kaj levu sian krucon cxiutage, kaj sekvu min.
9:24 CXar kiu volos savi sian animon, tiu gxin perdos; sed kiu perdos sian animon pro mi, tiu gxin savos.
9:25 CXar kiel profitus homo, se li gajnus la tutan mondon kaj sin perdus aux pereigus?
9:26 CXar kiu hontos pri mi kaj pri miaj paroloj, pri tiu hontos la Filo de homo, kiam li venos en sia gloro, kaj la gloro de la Patro kaj de la sanktaj angxeloj.
9:27 Sed mi diras al vi certe:Inter la cxi tie starantaj estas iuj, kiuj neniel gustumos morton, antaux ol ili vidos la regnon de Dio.
9:28 Kaj pasis post tiuj diroj cxirkaux ok tagoj, kaj li prenis kun si Petron kaj Johanon kaj Jakobon, kaj supreniris sur la monton, por pregxi.
9:29 Kaj dum li pregxis, la aspekto de lia vizagxo aliigxis, kaj lia vestaro farigxis blanka kaj fulme brilanta.
9:30 Kaj jen interparolis kun li du viroj, kiuj estis Moseo kaj Elija,
9:31 kiuj montrigxis en gloro, kaj parolis pri lia foriro, kiun li estis plenumonta en Jerusalem.
9:32 Sed Petro, kaj tiuj, kiuj estis kun li, estis subpremataj de dormo; sed vekigxinte, ili vidis lian gloron, kaj la du virojn, kiuj staris kun li.
9:33 Kaj dum ili foriris de li, Petro diris al Jesuo:Estro, estas bone por ni esti cxi tie; kaj ni faru tri lauxbojn:unu por vi, kaj unu por Moseo, kaj unu por Elija; li ne sciis, kion li diras.
9:34 Kaj dum li tion diris, nubo venis kaj superombris ilin; kaj ili timis,  kiam ili eniris en la nubon.
9:35 Kaj el la nubo venis vocxo, diranta:CXi tiu estas Mia Filo, Mia elektito; lin auxskultu.
9:36 Kaj dum la vocxo ankoraux sonis, Jesuo trovigxis sola. Kaj ili silentis,  kaj al neniu en tiuj tagoj rakontis ion, kion ili vidis.
9:37 Kaj la sekvantan tagon, post kiam ili malsupreniris de la monto, granda homamaso renkontis lin.
9:38 Kaj jen unu viro el la homamaso ekkriis, dirante:Majstro, mi petegas vin rigardi mian filon, cxar li estas mia sola infano;
9:39 kaj jen spirito kaptas lin, kaj subite li ekkrias, kaj gxi konvulsiigas lin kun busxa sxauxmo, kaj malfacile lasas lin, kontuzinte lin.
9:40 Kaj mi petis viajn discxiplojn, ke ili elpelu gxin; sed ili ne povis.
9:41 Kaj Jesuo respondis kaj diris:Ho senfida kaj perversa generacio, gxis kiam mi estos kun vi kaj vin toleros? venigu cxi tien vian filon.
9:42 Kaj dum li venis, la demono lin jxetis sur la teron kaj lin konvulsiigis. Sed Jesuo severe admonis la malpuran spiriton, kaj sanigis la knabon kaj redonis lin al la patro.
9:43 Kaj cxiuj miregis pro la majesto de Dio.  Sed dum cxiuj miris pri cxio, kion li faris, li diris al siaj discxiploj:
9:44 Penetrigu cxi tiujn vortojn en viajn orelojn:cxar la Filo de homo estos transdonita en la manojn de homoj.
9:45 Sed ili ne komprenis tiun diron, kaj gxi estis kasxita for de ili, por ke ili ne sciu gxian signifon; kaj ili timis demandi al li pri tiu diro.
9:46 Kaj komencigxis diskutado inter ili pri tio, kiu el ili estos la plej granda.
9:47 Sed Jesuo, vidinte la diskutadon de iliaj koroj, prenis infanon, kaj starigis lin apud si,
9:48 kaj diris al ili:Kiu akceptos cxi tiun infanon en mia nomo, tiu min akceptas; kaj kiu min akceptos, tiu akceptas Tiun, kiu min sendis; cxar kiu estas plej malgranda inter vi cxiuj, tiu estas granda.
9:49 Kaj Johano respondis kaj diris:Estro, ni vidis iun elpelantan demonojn en via nomo; kaj ni malpermesis lin, cxar li ne sekvas kun ni.
9:50 Sed Jesuo diris al li:Ne malpermesu; cxar tiu, kiu ne estas kontraux vi,  estas por vi.
9:51 Kaj kiam la tagoj maturigxis por lia suprenakcepto, li firmigis sian vizagxon, por iri al Jerusalem,
9:52 kaj sendis senditojn antaux sia vizagxo; kaj ili iris, kaj eniris en vilagxon de la Samarianoj, por pretigi por li.
9:53 Kaj tiuj lin ne akceptis, cxar lia vizagxo estis direktata al Jerusalem.
9:54 Kaj liaj discxiploj Jakobo kaj Johano, tion vidinte, diris:Sinjoro, cxu vi volas, ke ni ordonu fajron malsuprenveni el la cxielo kaj ekstermi ilin?
9:55 Sed li sin turnis kaj admonis ilin; kaj li diris:Vi mem ne scias, laux kia spirito vi estas.
9:56 CXar la Filo de homo venis, ne por pereigi animojn de homoj, sed por savi. Kaj ili iris en alian vilagxon.
9:57 Kaj dum ili vojagxis, sur la vojo iu diris al li:Mi vin sekvos, kien ajn vi iros.
9:58 Kaj Jesuo diris al li:La vulpoj havas kavojn, kaj la birdoj de la cxielo havas ripozejojn; sed la Filo de homo ne havas, kie kusxigi sian kapon.
9:59 Kaj li diris al alia:Sekvu min. Sed li diris:Sinjoro, permesu al mi unue iri kaj enterigi mian patron.
9:60 Sed li diris al li:Lasu la mortintojn enterigi siajn mortintojn; sed vi iru kaj proklamu la regnon de Dio.
9:61 Kaj ankoraux alia diris:Mi vin sekvos, Sinjoro; sed unue permesu al mi adiauxi tiujn, kiuj estas en mia domo.
9:62 Sed Jesuo diris al li:Neniu, metinte sian manon al la plugilo kaj rigardante malantauxen, tauxgas por la regno de Dio.
10:1 Kaj post tio la Sinjoro elektis sepdek aliajn, kaj ilin forsendis duope antaux sia vizagxo en cxiun urbon kaj cxiun lokon, kien li mem estis venonta.
10:2 Kaj li diris al ili:La rikolto estas granda, sed la laborantoj estas malmultaj; petu do la Estron de la rikolto, ke Li sendu laborantojn en Sian rikolton.
10:3 Iru; jen mi sendas vin kiel sxafidojn meze de lupoj.
10:4 Ne portu monujon, nek saketon, nek sxuojn; kaj salutu neniun sur la vojo.
10:5 Kaj en kiun ajn domon vi eniros, unue diru:Paco al cxi tiu domo.
10:6 Kaj se tie estos filo de paco, via paco restos sur li; sed se ne, gxi revenos al vi.
10:7 Kaj en tiu sama domo restu, mangxante kaj trinkante tion, kion ili havas; cxar la laboranto meritas sian salajron. Ne transiru de domo en domon.
10:8 Kaj en kiun ajn urbon vi eniros, kaj oni vin akceptos, mangxu tion, kion oni metos antaux vin;
10:9 kaj sanigu la tieajn malsanulojn, kaj diru al ili:La regno de Dio alproksimigxis al vi.
10:10 Sed en kiun ajn urbon vi eniros, kaj oni ne akceptos vin, eliru sur gxiajn stratojn, kaj diru:
10:11 Ecx la polvon de via urbo, kiu sin tenas al niaj piedoj, ni devisxas kontraux vin; tamen sciu, ke la regno de Dio alproksimigxis al vi.
10:12 Mi diras al vi:Estos pli elporteble en tiu tago por Sodom, ol por tiu urbo.
10:13 Ve al vi, HXorazin! ve al vi, Betsaida! cxar se en Tiro kaj Cidon estus faritaj tiuj potencaj faroj, kiuj farigxis en vi, ili jam antaux longe pentus, sidante en sakajxo kaj cindro.
10:14 Tamen estos pli elporteble por Tiro kaj Cidon en la jugxado, ol por vi.
10:15 Kaj vi, Kapernaum, cxu vi estos altigita gxis la cxielo? vi ja malsupreniros gxis Hades.
10:16 Kiu vin auxskultas, tiu min auxskultas; kiu vin malsxatas, tiu min malsxatas; kaj kiu min malsxatas, tiu malsxatas Tiun, kiu min sendis.
10:17 Kaj la sepdek revenis kun gxojo, dirante:Sinjoro, ecx la demonoj submetigxas al ni per via nomo.
10:18 Kaj li diris al ili:Mi vidis Satanon falanta de la cxielo, kiel fulmo.
10:19 Jen mi donis al vi auxtoritaton piedpasxi sur serpentoj kaj skorpioj,  kaj sur la tuta potenco de la malamiko; kaj nenio iel vin difektos.
10:20 Tamen ne gxoju pri tio, ke la spiritoj submetigxis al vi; sed gxoju, ke viaj nomoj estas skribitaj en la cxielo.
10:21 En tiu sama horo li gxojis en la Sankta Spirito, kaj diris:Mi Vin gloras, ho Patro, Estro de la cxielo kaj la tero, ke Vi kasxis cxi tion for de sagxuloj kaj prudentuloj, kaj malkasxis al infanetoj; jes, Patro, cxar al Vi tio bone placxis.
10:22 CXio estas transdonita al mi de mia Patro; kaj neniu scias, kiu estas la Filo, krom la Patro; nek kiu estas la Patro, krom la Filo, kaj tiu, al kiu la Filo volas malkasxi Lin.
10:23 Kaj sin turninte al la discxiploj, li flanke diris:Felicxaj estas la okuloj, kiuj vidas tion, kion vi vidas;
10:24 cxar mi diras al vi, ke multaj profetoj kaj regxoj deziris vidi tion,  kion vi vidas, kaj ili ne vidis; kaj auxdi tion, kion vi auxdas, kaj ili ne auxdis.
10:25 Kaj jen unu legxisto starigxis, kaj tentis lin, dirante:Majstro, kion mi faru, por heredi eternan vivon?
10:26 Kaj li diris al li:Kio estas skribita en la legxo? kiel vi legas?
10:27 Kaj li responde diris:Amu la Eternulon, vian Dion, per via tuta koro kaj per via tuta animo kaj per via tuta forto kaj per via tuta menso, kaj vian proksimulon kiel vin mem.
10:28 Kaj li diris al li:Vi prave respondis; tion faru, kaj vi vivos.
10:29 Sed li, dezirante pravigi sin, diris al Jesuo:Kaj kiu estas mia proksimulo?
10:30 Jesuo respondis kaj diris:Unu homo malsupreniris de Jerusalem al Jerihxo; kaj li falis en la manojn de rabistoj, kiuj lin senvestigis kaj batis, kaj foriris, lasante lin duone senviva.
10:31 Kaj laux okazo unu pastro malsupreniris la saman vojon; kaj lin vidinte, li preterpasis aliflanke.
10:32 Kaj tiel same unu Levido, veninte al la loko kaj lin vidinte,  preterpasis aliflanke.
10:33 Sed unu Samariano, vojagxante, alvenis tien, kie li estis, kaj lin ekvidinte, li kortusxigxis,
10:34 kaj alproksimigxis, kaj bandagxis liajn vundojn, kaj surversxis oleon kaj vinon; kaj li metis lin sur sian beston, kaj kondukis lin al gastejo, kaj zorgis pri li.
10:35 Kaj la morgauxan tagon li elprenis du denarojn kaj donis ilin al la gastejestro, kaj diris:Zorgu pri li, kaj kion pli vi elspezos, mi tion repagos al vi, kiam mi revenos.
10:36 Kiu el tiuj tri, laux via opinio, sin montris proksimulo de tiu, kiu falis en la manojn de la rabistoj?
10:37 Kaj li diris:Tiu, kiu faris al li kompaton. Kaj Jesuo diris al li:Iru vi, kaj faru tion saman.
10:38 Kaj dum ili vojagxis, li eniris en unu vilagxon; kaj virino, nomata Marta, akceptis lin en sian domon.
10:39 Kaj sxi havis fratinon, nomatan Maria, kaj cxi tiu sidis apud la piedoj de la Sinjoro, kaj auxskultis lian parolon.
10:40 Sed Marta estis distrata pro multo da servado; kaj sxi alproksimigxis,  kaj diris:Sinjoro, cxu vi ne zorgas pri tio, ke mia fratino lasis al mi servi sola? diru do al sxi, ke sxi min helpu.
10:41 Sed la Sinjoro respondis kaj diris al sxi:Marta, Marta, vi zorgas kaj klopodadas pri multaj aferoj;
10:42 sed unu afero estas necesa; kaj Maria elektis la bonan parton, kiu ne estos prenita for de sxi.
11:1 Kaj li pregxis en iu loko; kaj kiam li cxesis pregxi, unu el liaj discxiploj diris al li:Sinjoro, instruu nin pregxi, kiel ankaux Johano instruis siajn discxiplojn.
11:2 Kaj li diris al ili:Kiam vi pregxas, diru:Patro, Estu sanktigita Via nomo. Venu Via regno.
11:3 Donu al ni tagon post tago nian cxiutagan panon.
11:4 Kaj pardonu al ni niajn pekojn, cxar ni ankaux pardonas al cxiu, kiu sxuldas al ni. Kaj ne konduku nin en tenton.
11:5 Kaj li diris al ili:Kiu el vi havos amikon, kaj iros al li noktomeze,  kaj diros al li:Amiko, pruntu al mi tri panojn;
11:6 cxar amiko mia venis al mi post vojagxo, kaj mi ne havas, kion meti antaux lin;
11:7 kaj tiu de interne respondos kaj diros:Ne gxenu min; la pordo estas jam fermita, kaj miaj infanoj kun mi estas en lito; mi ne povas min levi kaj doni al vi?
11:8 Mi diras al vi:Kvankam li ne volos pro sia amikeco al li levigxi kaj doni al li, tamen, pro cxi ties persisteco li levigxos kaj donos al li tiom,  kiom li bezonas.
11:9 Kaj mi diras al vi:Petu, kaj al vi estos donite; sercxu, kaj vi trovos;  frapu, kaj al vi estos malfermite.
11:10 CXar cxiu petanto ricevas; kaj la sercxanto trovas; kaj al la frapanto estos malfermite.
11:11 Kaj de kiu el vi, kiu estas patro, filo petos panon, kaj li donos al li sxtonon? aux se li petas fisxon, cxu li anstataux fisxo donos al li serpenton?
11:12 Aux se li petos ovon, cxu li donos al li skorpion?
11:13 Se vi do, estante malbonaj, scias doni bonajn donacojn al viaj infanoj,  des pli via Patro cxiela donos la Sanktan Spiriton al tiuj, kiuj petos al Li.
11:14 Kaj li estis elpelanta demonon, kiu estis muta. Kaj kiam la demono eliris, la mutulo parolis; kaj la homamaso miregis.
11:15 Sed iuj el ili diris:Per Baal-Zebub, la estro de la demonoj, li elpelas demonojn.
11:16 Kaj aliaj, tentante lin, postulis de li signon el la cxielo.
11:17 Sed li, sciante iliajn pensojn, diris al ili:CXiu regno, dividita kontraux si, dezertigxas; kaj domo, dividita kontraux domo, falas.
11:18 Kaj se ankaux Satano dividigxas kontraux si, kiel staros lia regno?  cxar vi diras, ke per Baal-Zebub mi elpelas demonojn.
11:19 Kaj se per Baal-Zebub mi elpelas demonojn, per kiu viaj filoj ilin elpelas? tial ili estos viaj jugxantoj.
11:20 Sed se per la fingro de Dio mi elpelas demonojn, tiam la regno de Dio jam venis sur vin.
11:21 Kiam fortulo plene armita gardas sian palacon, en paco estas liaj posedajxoj;
11:22 sed kiam venas iu pli forta ol li kaj venkos lin, li forprenas lian plenarmilaron, al kiu li fidis, kaj disdonas lian havon.
11:23 Kiu ne estas kun mi, tiu estas kontraux mi; kaj kiu ne kolektas kun mi,  tiu disjxetas.
11:24 Kiam la malpura spirito eliris el homo, gxi trairas tra senakvaj lokoj,  sercxante ripozon; kaj ne trovante gxin, diras:Mi reiros al mia domo, el kie mi eliris.
11:25 Kaj alveninte, gxi trovas gxin balaita kaj ornamita.
11:26 Tiam gxi iras kaj alprenas al si sep aliajn spiritojn pli malbonajn ol gxi mem, kaj ili, enirinte, logxas tie; kaj la fina stato de tiu homo farigxas pli malbona, ol la unua.
11:27 Kaj dum li cxi tion parolis, unu virino el la homamaso levis sian vocxon, kaj diris al li:Felicxaj estas la ventro, kiu naskis vin, kaj la mamoj, kiujn vi sucxis.
11:28 Sed li diris:Sed pli gxuste, felicxaj estas tiuj, kiuj auxdas la vorton de Dio kaj observas gxin.
11:29 Kaj kiam la homamaso kolektigxis al li, li ekparolis, dirante:CXi tiu generacio estas malbona generacio; gxi sercxas signon, kaj signo ne estos donita al gxi, krom la signo de Jona.
11:30 CXar kiel Jona estis signo por la Nineveanoj, tiel ankaux estos la Filo de homo por cxi tiu generacio.
11:31 La regxino de la sudo levigxos en la jugxado kun la viroj de cxi tiu generacio, kaj ilin kondamnos; cxar sxi venis el la finoj de la tero, por auxskulti la sagxon de Salomono; kaj jen iu pli granda ol Salomono estas cxi tie.
11:32 Viroj Nineveanoj staros en la jugxado kun cxi tiu generacio, kaj gxin kondamnos; cxar ili pentis pro la predikado de Jona; kaj jen iu pli granda ol Jona estas cxi tie.
11:33 Kiam oni ekbruligis lampon, oni metas gxin ne en kasxejon, nek sub grenmezurilon, sed sur la lampingon, por ke la enirantoj povu vidi la lumon.
11:34 La lampo de via korpo estas via okulo; kiam via okulo estas sendifekta,  via tuta korpo estas luma; sed kiam gxi estas malbona, via korpo ankaux estas malluma.
11:35 Tial viglu, ke la lumo, kiu estas en vi, ne estu mallumo.
11:36 Tial, se via tuta korpo estas luma, havante nenian malluman parton, gxi estos tute lumplena, kiel kiam la lampo lumas al vi per sia brilo.
11:37 Kaj dum li parolis, unu Fariseo invitis lin matenmangxi kun li; kaj li eniris kaj sidigxis.
11:38 Kaj la Fariseo, ekvidinte, miris, ke li ne lavis sin antaux la matenmangxo.
11:39 Kaj la Sinjoro diris al li:Vi Fariseoj purigas la eksteron de kaliko kaj plado, sed via interno estas plena de rabado kaj malvirto.
11:40 Malsagxuloj! cxu Tiu, kiu faris la eksteron, ne faris ankaux la internon?
11:41 Tamen, uzu por almozo la internajxojn, kaj jen cxio estas al vi pura.
11:42 Sed ve al vi, Fariseoj! cxar vi pagas dekonajxojn de mento kaj ruto kaj cxiu vegetajxo, kaj preterlasas jugxon kaj amon al Dio; cxi tion vi devus fari, kaj tion ne preterlasi.
11:43 Ve al vi, Fariseoj! cxar vi amas la cxefsegxojn en la sinagogoj, kaj la salutojn sur la placoj.
11:44 Ve al vi! cxar vi similas tombojn ne vidatajn; kaj la homoj, kiuj iras super ili, ne scias.
11:45 Kaj unu el la legxistoj responde diris al li:Majstro, dirante cxi tion,  vi ankaux nin riprocxas.
11:46 Kaj li diris:Ve ankaux al vi, legxistoj! cxar vi sxargxas homojn per sxargxoj malfacile porteblaj, kaj vi mem ne tusxas ecx per unu el viaj fingroj la sxargxojn.
11:47 Ve al vi! cxar vi konstruas la tombojn de la profetoj, kiujn viaj patroj mortigis.
11:48 Tial vi estas atestantoj, kaj konsentas al la faroj de viaj patroj;  cxar ili mortigis ilin, kaj vi konstruas la tombojn.
11:49 Tial ankaux diris la sagxo de Dio:Mi sendos al ili profetojn kaj apostolojn, kaj iujn el tiuj ili mortigos kaj persekutos;
11:50 por ke la sango de cxiuj profetoj, kiu estis elversxita de post la komenco de la mondo, estu postulita el cxi tiu generacio,
11:51 de la sango de Habel gxis la sango de Zehxarja, kiu pereis inter la altaro kaj la sankta domo; jes, mi diras al vi:GXi estos postulita el cxi tiu generacio.
11:52 Ve al vi, legxistoj! cxar vi forprenis la sxlosilon de la scio; vi mem ne eniris, kaj vi malhelpis la enirantajn.
11:53 Kaj kiam li eliris el tie, la skribistoj kaj la Fariseoj atakis lin insiste, kaj instigis lin paroli pri multaj aferoj;
11:54 insidante kontraux li, por kapti ion el lia busxo.
12:1 Dume, kiam la miriadoj de la homamaso kunkolektigxis tiel, ke ili piedpremis unu la alian, li ekparolis al siaj discxiploj, dirante unue:Gardu vin kontraux la fermentajxo de la Fariseoj, kiu estas hipokriteco.
12:2 Sed estas nenio kovrita, kio ne estos elmontrita; kaj nenio kasxita, kio ne estos sciata.
12:3 Tial, kion vi diris en la mallumo, tio estos auxdita en la lumo; kaj kion vi parolis en orelon en internaj cxambroj, tio estos proklamita sur la tegmentoj.
12:4 Kaj mi diras al vi, miaj amikoj:Ne timu tiujn, kiuj mortigas la korpon,  kaj poste ne povas fari ion plu.
12:5 Sed mi montros al vi, kiun vi devas timi:Timu Tiun, kiu, mortiginte,  plue havas auxtoritaton enjxeti en Gehenan; jes, mi diras al vi:Tiun timu.
12:6 CXu oni ne vendas kvin paserojn por du asaroj? kaj ecx unu el ili ne estas forgesita antaux Dio.
12:7 Sed ecx la haroj de via kapo estas cxiuj kalkulitaj. Ne timu; vi pli valoras ol multaj paseroj.
12:8 Kaj mi diras al vi:CXiun, kiu konfesos min antaux la homoj, la Filo de homo ankaux konfesos antaux la angxeloj de Dio;
12:9 sed kiu malkonfesos min antaux la homoj, tiu estos malkonfesita antaux la angxeloj de Dio.
12:10 Kaj por cxiu, kiu parolos vorton kontraux la Filo de homo, estos pardono; sed por tiu, kiu blasfemas kontraux la Sankta Spirito, ne estos pardono.
12:11 Kaj kiam oni kondukos vin antaux la sinagogojn kaj regantojn kaj auxtoritatulojn, ne zorgu, kiel aux kion respondi, aux kion diri;
12:12 cxar la Sankta Spirito instruos al vi en tiu horo mem tion, kion vi devas diri.
12:13 Kaj unu el la homamaso diris al li:Majstro, diru al mia frato, ke li dividu kun mi la heredajxon.
12:14 Sed li diris al li:Ho viro, kiu starigis min super vi kiel jugxanton aux dividanton?
12:15 Kaj li diris al ili:Zorgu, kaj gardu vin kontraux cxia avideco, cxar la vivo de homo ne konsistas en la abundeco de liaj posedajxoj.
12:16 Kaj li parolis al ili parabolon, dirante:La bieno de unu ricxulo donis abunde;
12:17 kaj li konsideris, dirante:Kion mi faru, cxar mi ne havas lokon, kie mi povas amasigi miajn fruktojn?
12:18 Kaj li diris:Jen kion mi faros:mi disbatos miajn grenejojn kaj konstruos pli grandajn, kaj tie mi amasigos mian grenon kaj miajn posedajxojn.
12:19 Kaj mi diros al mia animo:Animo, vi havas multajn posedajxojn,  provizitajn por multaj jaroj; ripozu, mangxu, trinku, estu gaja.
12:20 Sed Dio diris al li:Ho senprudentulo! cxi tiun nokton oni postulas de vi vian animon; kies estos tio, kion vi preparis?
12:21 Tia estas tiu, kiu kolektas por si trezoron, kaj ne estas ricxa rilate Dion.
12:22 Kaj li diris al siaj discxiploj:Tial mi diras al vi:Ne zorgu pri via vivo, kion vi mangxu; nek pri via korpo, kion vi surmetu.
12:23 CXar la vivo estas pli ol nutrajxo, kaj la korpo pli ol vestajxo.
12:24 Pripensu la korvojn, ke ili ne semas, nek rikoltas, kaj ne havas provizejon nek grenejon; kaj Dio nutras ilin; kiom pli vi valoras, ol la birdoj!
12:25 Kaj kiu el vi per zorgado povas aldoni unu ulnon al sia staturo?
12:26 Se do vi ne povas fari ecx la plej malgrandan aferon, kial vi zorgas pri la ceteraj?
12:27 Pripensu la liliojn, kiel ili kreskas; ili ne laboras, nek sxpinas;  tamen mi diras al vi:Ecx Salomono en sia tuta gloro ne estis ornamita tiel,  kiel unu el cxi tiuj.
12:28 Sed se Dio tiel vestas la kampan herbajxon, kiu hodiaux ekzistas, kaj morgaux estos jxetata en fornon, kiom pli certe Li vestos vin, ho malgrandfiduloj!
12:29 Kaj ne sercxu, kion vi mangxos, kaj kion vi trinkos, kaj ne estu dubemaj.
12:30 CXar pri cxio tio sercxas la nacioj de la mondo; sed via Patro scias,  ke vi tion bezonas.
12:31 Sed celu Lian regnon, kaj cxio tio estos aldonita al vi.
12:32 Ne timu, malgranda grego; cxar bone placxis al la Patro doni al vi la regnon.
12:33 Vendu viajn posedajxojn, kaj donu almozon; faru por vi monujojn, kiuj ne farigxos malnovaj, trezoron ne mankontan en la cxielo, kie sxtelisto ne alproksimigxas kaj tineo ne detruas.
12:34 CXar kie estas via trezoro, tie estos ankaux via koro.
12:35 Viaj lumboj estu zonitaj, kaj viaj lampoj estu brulantaj;
12:36 kaj vi mem estu similaj al viroj, kiuj atendas sian sinjoron, kiam li revenos de la edzigxa festo; por ke ili tuj malfermu al li, kiam li venos kaj frapos.
12:37 Felicxaj estas tiuj servistoj, kiujn la sinjoro, kiam li venos, trovos viglaj; vere mi diras al vi, ke li sin zonos, kaj sidigos ilin por mangxi,  kaj mem venos kaj servos al ili.
12:38 Kaj se li alvenos nokte dum la dua gardoparto, aux dum la tria gardoparto, kaj tiel ilin trovos, felicxaj estas tiuj servistoj.
12:39 Sed sciu, ke se la domomastro scius, je kioma horo la sxtelisto venos,  li maldormus kaj ne lasus sian domon trafosigxi.
12:40 Vi ankaux estu pretaj, cxar en tiu horo, kiun vi ne pripensas, la Filo de homo venos.
12:41 Kaj Petro diris:Sinjoro, cxu vi parolas cxi tiun parabolon por ni, aux ankaux por cxiuj?
12:42 Kaj la Sinjoro diris:Kiu do estas la fidela kaj sagxa administranto,  kiun lia sinjoro starigos super sia servantaro, por doni al ili gxustatempe ilian porcion da nutrajxo?
12:43 Felicxa estas tiu servisto, kiun lia sinjoro, veninte, trovos aganta tiel.
12:44 Vere mi diras al vi, ke li starigos lin super cxio, kion li havas.
12:45 Sed se tiu servisto diros en sia koro:Mia sinjoro prokrastas sian alvenon; kaj komencos bati la knabojn kaj la knabinojn, kaj mangxos kaj trinkos kaj ebriigxos,
12:46 la sinjoro de tiu servisto alvenos en tago, kiam li ne atendas, kaj en horo, pri kiu li ne scias; kaj trancxe skurgxos lin, kaj difinos por li parton kun la senfiduloj.
12:47 Kaj tiu servisto, kiu sciis la volon de sia sinjoro, kaj nenion pretigis, nek faris laux lia volo, suferos multajn batojn;
12:48 sed tiu, kiu ne sciis, kaj laux siaj agoj meritis batojn, suferos malmultajn batojn. Kaj al kiu multo estas donita, el tiu estos multo postulata; kaj al kiu oni multon komisiis, el tiu oni des pli multon postulos.
12:49 Mi alvenis, por jxeti fajron sur la teron; kaj kion mi volas, se jam gxi ekbrulis?
12:50 Sed mi havas bapton, per kiu esti baptita; kaj kiel mi premigxas, gxis gxi estos plenumita!
12:51 CXu vi supozas, ke mi alvenis, por doni pacon sur la tero? Mi diras al vi:Ne; sed pli vere disigon;
12:52 cxar de nun estos kvin el unu domo disigitaj, tri kontraux du, kaj du kontraux tri.
12:53 Estos disigitaj patro kontraux filo, kaj filo kontraux patro; patrino kontraux filino, kaj filino kontraux patrino; bopatrino kontraux bofilino,  kaj bofilino kontraux bopatrino.
12:54 Kaj li diris al la homamasoj:Kiam vi vidas nubon levigxantan en la okcidento, vi tuj diras:Venos pluveto; kaj tiel farigxas.
12:55 Kaj kiam blovas la suda vento, vi diras:Estos varmego; kaj tiel farigxas.
12:56 Ho hipokrituloj! vi scias esplori la aspekton de la tero kaj de la cxielo; sed kial vi ne scias esplori cxi tiun tempon?
12:57 Kaj kial ecx per vi mem vi ne jugxas, kio estas justa?
12:58 CXar dum vi iradas kun via kontrauxulo al la reganto, survoje klopodu liberigxi de li; por ne lasi, ke li trenu vin al la jugxisto, kaj la jugxisto vin transdonu al la oficisto de la tribunalo, kaj la oficisto vin jxetu en malliberejon.
12:59 Mi diras al vi:Vi neniel el tie eliros, gxis vi pagos la lastan lepton.
13:1 Kaj cxeestis en tiu sama tempo iuj, kiuj rakontis al li pri tiuj Galileanoj, kies sangon Pilato miksis kun iliaj oferajxoj.
13:2 Kaj responde li diris al ili:CXu vi pensas, ke tiuj Galileanoj estis pekuloj pli ol cxiuj Galileanoj, pro tio, ke ili tion suferis?
13:3 Mi diras al vi:Neniel; sed se vi ne pentos, vi cxiuj tiel same pereos.
13:4 Aux pri tiuj dek ok, sur kiujn falis la turo en SXiloahx kaj ilin mortigis, cxu vi pensas, ke ili estis pekuloj pli ol cxiuj homoj, kiuj logxis en Jerusalem?
13:5 Neniel, mi diras al vi; sed se vi ne pentos, vi cxiuj ankaux pereos.
13:6 Kaj li parolis la jenan parabolon:Unu viro havis figarbon, plantitan en lia vinbergxardeno, kaj li venis, sercxante frukton sur gxi, kaj ne trovis.
13:7 Kaj li diris al la vinberisto:Jen tri jarojn mi venas, sercxante frukton sur cxi tiu figarbo, kaj mi ne trovas; elhaku gxin; kial gxi senutiligas ankaux la teron?
13:8 Sed li responde diris:Sinjoro, lasu gxin resti ankaux cxi tiun jaron,  gxis mi fosos cxirkaux gxi kaj metos sterkon;
13:9 kaj se gxi poste donos frukton, bone; sed se ne, vi elhakos gxin.
13:10 Kaj li instruadis en unu el la sinagogoj en la sabato.
13:11 Kaj jen virino, kiu dum dek ok jaroj havis spiriton de malforteco; kaj sxi estis kunkurbita kaj neniel povis levigxi.
13:12 Kaj vidinte sxin, Jesuo vokis sxin, kaj diris:Virino, vi estas liberigita el via malforteco.
13:13 Kaj li metis sur sxin la manojn, kaj sxi tuj rektigxis kaj gloris Dion.
13:14 Kaj la sinagogestro, indignante, ke Jesuo resanigis en la sabato,  respondis kaj diris al la homamaso:Ekzistas ses tagoj, en kiuj oni devas labori; en ili do venu, por esti resanigitaj, kaj ne en la sabata tago.
13:15 Sed la Sinjoro respondis al li kaj diris:Ho hipokrituloj! cxu ne cxiu el vi en la sabato malligas sian bovon aux sian azenon el la stalo, kaj forkondukas gxin, por trinkigi?
13:16 Kaj cxu ne devis cxi tiu virino, estante filino de Abraham, ligite de Satano jen dek ok jarojn, esti malligita el cxi tiu kateno en la sabata tago?
13:17 Kaj kiam li tion diris, cxiuj liaj kontrauxuloj hontigxis; kaj la tuta homamaso gxojis pro cxiuj gloraj agoj, faritaj de li.
13:18 Kaj li diris:Al kio similas la regno de Dio? kaj al kio mi gxin komparu?
13:19 GXi estas simila al sinapa semeto, kiun viro prenis kaj jxetis en sian gxardenon; kaj gxi kreskis kaj farigxis arbo; kaj la birdoj de la cxielo logxis en gxiaj brancxoj.
13:20 Poste li diris:Al kio mi komparu la regnon de Dio?
13:21 GXi estas simila al fermentajxo, kiun virino prenis kaj kasxis en tri mezuroj da faruno, gxis la tuto fermentis.
13:22 Kaj li iris tra urboj kaj vilagxoj, instruante kaj irante cxiam pluen al Jerusalem.
13:23 Kaj iu diris al li:Sinjoro, cxu malmultaj estas la savataj? Kaj li diris al ili:
13:24 Strebu eniri tra la mallargxa pordo; cxar multaj, mi diras al vi,  deziros eniri kaj ne povos.
13:25 Kiam la domomastro levigxos kaj sxlosos la pordon, kaj vi komencos stari ekstere kaj frapi sur la pordon, dirante:Sinjoro, malfermu al ni; kaj li respondos kaj diros al vi:Mi ne scias, de kie vi estas;
13:26 tiam vi ekparolos:Ni mangxis kaj trinkis antaux vi, kaj sur niaj stratoj vi instruadis;
13:27 kaj li parolos, kaj diros al vi:Mi ne scias, de kie vi estas; foriru de mi, cxiuj farantoj de maljusteco.
13:28 Tie estos la plorado kaj la grincado de dentoj, kiam vi vidos Abrahamon kaj Isaakon kaj Jakobon kaj cxiujn profetojn en la regno de Dio, kaj vin mem forpelitaj eksteren.
13:29 Kaj oni venos el oriento kaj el okcidento, kaj el nordo kaj el sudo,  kaj sidigxos en la regno de Dio.
13:30 Kaj jen estas lastaj, kiuj estos unuaj; kaj estas unuaj, kiuj estos lastaj.
13:31 En tiu sama horo alvenis iuj Fariseoj, kaj diris al li:Eliru kaj foriru de cxi tie, cxar Herodo volas mortigi vin.
13:32 Kaj li diris al ili:Iru, kaj diru al tiu vulpo:Jen mi elpelas demonojn kaj faras sanigojn hodiaux kaj morgaux, kaj la trian tagon mi estos perfektigita.
13:33 Sed mi devas iradi hodiaux kaj morgaux kaj postmorgaux, cxar ne povas esti, ke profeto pereos ekster Jerusalem.
13:34 Ho Jerusalem, Jerusalem, kiu pereigas la profetojn kaj sxtonmortigas tiujn, kiuj estas senditaj al gxi! kiom ofte mi deziris kolekti viajn infanojn, kiel kokino kolektas sian idaron sub la flugilojn, kaj vi ne volis!
13:35 Jen via domo estas lasita al vi dezerta; kaj mi diras al vi:Vi min ne vidos, gxis vi diros:Estu benata tiu, kiu venas en la nomo de la Eternulo.
14:1 Kaj kiam li eniris en sabato en la domon de unu reganto de la Fariseoj,  por mangxi panon, ili lin observis.
14:2 Kaj jen antaux li estis unu hidropsulo.
14:3 Kaj respondante, Jesuo parolis al la legxistoj kaj la Fariseoj, kaj diris:CXu estas permesate sanigi en sabato, aux ne?
14:4 Sed ili silentis. Kaj li prenis lin kaj sanigis lin, kaj forliberigis lin.
14:5 Kaj li diris al ili:Kiu el vi havos azenon aux bovon, falintan en puton,  kaj ne tuj eltiros gxin en sabata tago?
14:6 Kaj ili ne povis respondi al tio.
14:7 Kaj li parolis parabolon al la invititoj, vidinte, kiel ili elektas la cxefajn sidlokojn; li diris al ili:
14:8 Kiam vi estas invitita de iu al edzigxa festo, ne sidigxu en la cxefa loko, por ke ne okazu, ke iu, pli honorinda ol vi, estas de li invitita;
14:9 kaj tiu, kiu invitis vin kaj lin, venos, kaj diros al vi:Cedu lokon al cxi tiu; kaj tiam vi komencos kun honto preni la lastan lokon.
14:10 Sed kiam vi estas invitita, iru kaj sidigxu en la lasta loko; kaj tiel,  kiam venos tiu, kiu vin invitis, li diros al vi:Amiko, iru pli alten; tiam vi havos honoron antaux cxiuj, kiuj sidas kun vi.
14:11 CXar cxiu, kiu sin altigas, estos humiligita, kaj kiu sin humiligas,  tiu estos altigita.
14:12 Kaj li diris al tiu, kiu lin invitis:Kiam vi faras tagmangxon aux vespermangxon, ne voku viajn amikojn, nek viajn fratojn, nek viajn parencojn,  nek viajn ricxajn najbarojn, por ke ne okazu, ke ili ankaux invitos vin, kaj vi ricevos rekompencon.
14:13 Sed kiam vi faras festenon, invitu malricxulojn, kriplulojn, lamulojn,  blindulojn;
14:14 kaj vi estos felicxa, cxar ili ne povas rekompenci vin, sed vi rekompencigxos en la relevigxo de la justuloj.
14:15 Kaj auxdinte tion, unu el la kunsidantoj diris al li:Felicxa estas tiu,  kiu mangxos panon en la regno de Dio.
14:16 Sed li diris al li:Unu viro faris grandan vespermangxon, kaj invitis multajn;
14:17 kaj en la horo de la festeno li elsendis sian serviston, por diri al la invititoj:Venu, cxar cxio estas jam preta.
14:18 Kaj cxiuj tiel same komencis peti pri indulgo. La unua diris al li:Mi acxetis kampon, kaj mi nepre devas eliri, por gxin vidi; mi petas, kalkulu al mi indulgon.
14:19 Alia diris:Mi acxetis kvin jugojn da bovoj, kaj mi iras, por ilin provi; mi petas, kalkulu al mi indulgon.
14:20 Kaj alia diris:Mi edzigxis kun edzino, kaj tial mi ne povas veni.
14:21 Kaj la servisto revenis, kaj rakontis tion al sia mastro. Tiam ekkoleris la mastro, kaj diris al sia servisto:Eliru rapide sur la stratojn kaj irejojn de la urbo, kaj alkonduku cxi tien la malricxulojn kaj kriplulojn kaj blindulojn kaj lamulojn.
14:22 Kaj la servisto diris:Sinjoro, estas farita tio, kion vi ordonis, kaj ankoraux estas loko.
14:23 Kaj la sinjoro diris al la servisto:Eliru sur la vojojn kaj kamplimojn,  kaj devigu ilin enveni, por ke mia domo plenigxu.
14:24 CXar mi diras al vi, ke neniu el tiuj viroj invititaj gustumos mian vespermangxon.
14:25 Kaj grandaj homamasoj iris kun li, kaj li sin turnis, kaj diris al ili:
14:26 Se iu venas al mi, kaj ne malamas sian patron kaj sian patrinon kaj sian edzinon kaj siajn infanojn kaj fratojn kaj fratinojn, kaj ecx ankaux sian vivon, li ne povas esti mia discxiplo.
14:27 Kiu ne portas sian krucon kaj ne sekvas min, tiu ne povas esti mia discxiplo.
14:28 CXar kiu el vi, dezirante konstrui turon, unue ne sidigxas, por kalkuli la koston, cxu li havas suficxe, por fini gxin?
14:29 Por ke, kiam li metis la fundamenton kaj ne povas gxin fini, cxiuj vidantoj ne komencu moki lin,
14:30 dirante:CXi tiu homo komencis konstrui, sed ne povis fini.
14:31 Kaj kiu regxo, ekirante, por renkonti en batalo alian regxon, unue ne sidigxos, por konsiligxi, cxu li povas kun dek mil renkonti tiun, kiu venas kontraux li kun dudek mil?
14:32 Aux alie, dum la alia estas tre malproksime, li alsendas ambasadorojn kaj demandas pri paco.
14:33 Kiu do el vi ne forlasas cxiujn siajn posedajxojn, tiu ne povas esti mia discxiplo.
14:34 Salo do estas bona, sed se ecx la salo sengustigxis, per kio gxi estos spicata?
14:35 GXi tauxgas nek por la tero nek por sterkejo; oni gxin forjxetas. Kiu havas orelojn por auxdi, tiu auxdu.
15:1 Kaj cxiuj impostistoj kaj pekuloj alproksimigxis al li, por auxskulti lin.
15:2 Kaj murmuris la Fariseoj kaj la skribistoj, dirante:CXi tiu akceptas pekulojn kaj mangxas kun ili.
15:3 Kaj li parolis al ili la jenan parabolon, dirante:
15:4 Kiu el vi, havante cent sxafojn kaj perdinte unu el ili, ne forlasas la nauxdek naux sur la stepo, kaj iras, por sercxi tiun, kiun li perdis, gxis li gxin trovos?
15:5 Kaj trovinte, li gxin metas sur siajn sxultrojn, gxojante.
15:6 Kaj reveninte domen, li kunvokas siajn amikojn kaj siajn najbarojn,  dirante al ili:GXoju kun mi, cxar mi trovis mian sxafon, la perditan.
15:7 Mi diras al vi, ke tiel same estos gxojo en la cxielo pro unu pekulo,  kiu pentas, pli ol pro nauxdek naux justuloj, kiuj ne bezonas penton.
15:8 Kiu virino, havante dek drahxmojn, se sxi perdis unu drahxmon, ne ekbruligas lampon kaj balaas la domon kaj sercxas diligente, gxis sxi gxin trovos?
15:9 Kaj trovinte, sxi kunvokas siajn amikinojn kaj siajn najbarinojn,  dirante:GXoju kun mi, cxar mi trovis la drahxmon, kiun mi perdis.
15:10 Tiel same, mi diras al vi, estas gxojo antaux la angxeloj de Dio pro unu pekulo, kiu pentas.
15:11 Kaj li diris:Unu viro havis du filojn;
15:12 kaj la pli juna diris al sia patro:Patro, donu al mi la heredotan parton de la havo. Kaj li dividis inter ili siajn vivrimedojn.
15:13 Kaj post ne multaj tagoj la pli juna, kolektinte cxion, forvojagxis al malproksima lando; kaj tie li disperdis sian havon per dibocxa vivado.
15:14 Kaj kiam li jam elspezis cxion, forta malsato okazis en tiu lando, kaj li komencis havi mankon.
15:15 Kaj li iris, kaj aligxis al unu el la logxantoj de tiu lando; kaj cxi tiu lin sendis sur siajn kampojn, por pasxti porkojn.
15:16 Kaj li deziris plenigi sian ventron per la karoboj, kiujn la porkoj mangxis; kaj neniu donis al li.
15:17 Sed reveninte al si, li diris:Kiom da dungitoj de mia patro havas panon abunde, sed mi cxi tie pereas de malsato!
15:18 Mi levigxos, kaj iros al mia patro, kaj mi diros al li:Patro, mi pekis kontraux la cxielo kaj antaux vi;
15:19 mi jam ne meritas esti nomata via filo; faru min kiel unu el viaj dungitoj.
15:20 Kaj li levigxis, kaj iris al sia patro. Sed kiam li estis ankoraux malproksime, lia patro lin vidis kaj kortusxigxis, kaj kurinte, falis sur lian kolon kaj lin kisadis.
15:21 Kaj la filo diris al li:Patro, mi pekis kontraux la cxielo kaj antaux vi, kaj mi jam ne meritas esti nomata via filo.
15:22 Kaj diris la patro al siaj servistoj:Alportu rapide la cxefan robon,  kaj lin vestu, kaj metu ringon sur lian manon kaj sxuojn sur liajn piedojn;
15:23 kaj alportu la grasigitan bovidon kaj bucxu gxin, kaj ni mangxu kaj estu gajaj;
15:24 cxar cxi tiu mia filo estis mortinta, kaj denove vivas; li estis perdita, kaj estas trovita. Kaj ili komencis esti gajaj.
15:25 Sed la pli maljuna filo estis sur la kampo; kaj kiam li venis kaj alproksimigxis al la domo, li auxdis muzikon kaj dancadon.
15:26 Kaj li alvokis unu el la knaboj, kaj demandis lin, kio estas tio.
15:27 Kaj li diris al li:Via frato venis, kaj via patro bucxis la grasigitan bovidon, cxar li ricevis lin sana.
15:28 Sed li koleris, kaj ne volis eniri; kaj lia patro elvenis, kaj lin petegis.
15:29 Sed li responde diris al sia patro:Jen tiom da jaroj mi servas al vi,  kaj neniam mi malobeis vian ordonon, tamen vi neniam donis al mi kapridon,  por ke mi estu gaja kun miaj amikoj;
15:30 sed kiam venis cxi tiu via filo, kiu formangxis vian havon kun malcxastistinoj, vi bucxis por li la grasigitan bovidon.
15:31 Kaj li diris al li:Filo, vi estas cxiam kun mi, kaj cxio mia estas via.
15:32 Sed konvenis esti gajaj kaj gxoji; cxar cxi tiu via frato estis mortinta, kaj denove vivas; li estis perdita, kaj estas trovita.
16:1 Kaj li diris ankaux al siaj discxiploj:Estis unu ricxa homo, kiu havis administranton; kaj cxi tiu estis denuncita al li, ke li disperdas lian havon.
16:2 Kaj li alvokis lin, kaj diris al li:Kio estas tio, kion mi auxdas pri vi? donu al mi konton de via administrado, cxar vi ne plu povas administradi.
16:3 Tiam la administranto diris en si:Kion mi faru? cxar mia sinjoro deprenas de mi la administradon; fosi mi ne povas, kaj mi hontas peti almozon.
16:4 Mi decidis, kion mi faros, por ke oni akceptu min en siajn domojn, kiam mi estos eksigita el la administra ofico.
16:5 Kaj alvokinte al si cxiun el la sxuldantoj de sia sinjoro, li diris al la unua:Kiom vi sxuldas al mia sinjoro?
16:6 Kaj li diris:Cent bat�ojn da oleo. Kaj li diris al li:Prenu vian kalkulon, kaj tuj sidigxu kaj skribu kvindek.
16:7 Tiam li diris al alia:Kaj kiom vi sxuldas? Kaj li diris:Cent kor�ojn da tritiko. Li diris al li:Prenu vian kalkulon, kaj skribu okdek.
16:8 Kaj tiu sinjoro lauxdis la maljustan administranton, cxar li prudente agis; cxar la filoj de cxi tiu mondo estas en sia generacio pli prudentaj, ol la filoj de la lumo.
16:9 Kaj mi diras al vi:Faru al vi amikojn per la mamono de maljusteco, por ke, kiam gxi mankos, oni akceptu vin en eternajn logxejojn.
16:10 Kiu estas fidela en la plej malgranda afero, tiu estas fidela ankaux en multo; kaj kiu estas maljusta en la plej malgranda, tiu estas ankaux maljusta en multo.
16:11 Se do vi ne estis fidelaj en la maljusta mamono, kiu konfidos al vi la veran ricxon?
16:12 Kaj se vi ne estis fidelaj en tio, kio apartenas al alia homo, kiu donos al vi tion, kio estas via propra?
16:13 Nenia servanto povas servi al du sinjoroj; cxar aux li malamos unu kaj amos la alian, aux li aligxos al unu kaj malestimos la alian. Vi ne povas servi al Dio kaj al Mamono!
16:14 Kaj la Fariseoj ankaux, kiuj estis monavidaj, auxdis cxion tion, kaj ili lin mokis.
16:15 Kaj li diris al ili:Vi estas tiuj, kiuj sxajnigas sin justaj antaux homoj, sed Dio scias viajn korojn; cxar kio estas altigita inter homoj, tio estas abomenajxo antaux Dio.
16:16 La legxo kaj la profetoj estis gxis Johano; de post tiu tempo la evangelio de la regno de Dio estas predikata, kaj cxiu al gxi sin perforte aligas.
16:17 Sed estas pli facile por la cxielo kaj la tero forpasi, ol por unu punkteto de la legxo fali.
16:18 CXiu, kiu forsendas sian edzinon kaj edzigxas kun alia, adultas; kaj kiu edzigxas kun tiu, forsendita de sia edzo, tiu adultas.
16:19 Estis unu ricxulo, kiu estis vestita per purpuro kaj bisino, kaj festis lukse cxiutage;
16:20 kaj apud lia pordego estis kusxigita almozulo, nomata Lazaro, kiu havis ulcerojn,
16:21 kaj deziris esti nutrata per la panpecetoj, kiuj falis de la tablo de la ricxulo; kaj ecx venis la hundoj kaj lekis liajn ulcerojn.
16:22 Kaj la almozulo mortis, kaj li estis forportita de la angxeloj sur la sinon de Abraham; la ricxulo ankaux mortis, kaj estis enterigita.
16:23 Kaj en Hades li levis siajn okulojn, estante en turmentoj, kaj vidis Abrahamon malproksime kaj Lazaron sur lia sino.
16:24 Kaj li ekkriis, kaj diris:Patro Abraham, kompatu min, kaj sendu Lazaron, por ke li trempu en akvon la pinton de sia fingro, por malvarmigi mian langon; cxar mi tre suferas en cxi tiu flamo.
16:25 Sed Abraham diris:Filo, memoru, ke dum via vivo vi ricevis viajn bonajxojn, kaj Lazaro tiel same malbonajxojn; sed nun li ricevas konsolon,  kaj vi suferas.
16:26 Kaj krom cxio tio staras granda abismo inter ni kaj vi, tiel ke tiuj,  kiuj volus iri de cxi tie al vi, ne povas, kaj oni ne povas transiri de tie al ni.
16:27 Kaj li diris:Tial mi petas, patro, ke vi sendu lin al la domo de mia patro,
16:28 cxar mi havas kvin fratojn, por ke li atestu al ili, por ke ili ne venu ankaux en cxi tiun lokon de turmento.
16:29 Sed Abraham diris:Ili havas Moseon kaj la profetojn; ili auxskultu ilin.
16:30 Sed li diris:Ne, patro Abraham; sed se unu venos al ili el la mortintoj, ili pentos.
16:31 Kaj li diris al li:Se ili ne auxskultas Moseon kaj la profetojn, ili ne kredos, ecx se iu levigxus el la mortintoj.
17:1 Kaj li diris al siaj discxiploj:Ne povas esti, ke faliloj ne venos, sed ve al tiu, per kiu ili venos!
17:2 Pli bone estus por tiu, se muelsxtono estus pendigita cxirkaux lia kolo,  kaj se li estus jxetita en la maron, ol se li metus falilon por unu el cxi tiuj malgranduloj.
17:3 Gardu vin; se via frato pekos, admonu lin; kaj se li pentos, pardonu lin.
17:4 Kaj se li pekos kontraux vi sep fojojn en la tago, kaj sep fojojn turnigxos al vi, dirante:Mi pentas; vi lin pardonu.
17:5 Kaj la apostoloj diris al la Sinjoro:Aldonu al ni fidon.
17:6 Kaj la Sinjoro diris:Se vi havus fidon kiel semeron de sinapo, vi dirus al cxi tiu morusarbo:Estu elradikigita, kaj estu plantita en la maron; kaj gxi obeus al vi.
17:7 Sed kiu el vi, havante serviston plugantan aux pasxtantan, diros al li,  kiam li envenis de la kampo:Tuj venu, kaj sidigxu, por mangxi?
17:8 CXu li ne diros al li prefere:Preparu ion, por ke mi verspermangxu, kaj zonu vin, kaj servu al mi, dum mi mangxos kaj trinkos; kaj poste vi mangxos kaj trinkos?
17:9 CXu li dankas la serviston, cxar li faris tion, kio estis ordonita?
17:10 Tiel ankaux vi, kiam vi faris cxion, kio estas ordonita al vi, diru:Ni estas senutilaj servistoj; ni faris tion, kion fari estis nia devo.
17:11 Kaj dum ili vojiris al Jerusalem, li trapasis tra la mezo de Samario kaj de Galileo.
17:12 Kaj kiam ili eniris en unu vilagxon, renkontis lin dek lepruloj, kiuj staris malproksime;
17:13 kaj ili levis sian vocxon, dirante:Jesuo, estro, kompatu nin.
17:14 Kaj vidinte ilin, li diris al ili:Iru, kaj montru vin al la pastroj.  Kaj dum ili iris, ili farigxis puraj.
17:15 Kaj unu el ili, vidinte, ke li resanigxis, revenis, glorante Dion per lauxta vocxo,
17:16 kaj falis sur sian vizagxon cxe liaj piedoj kaj dankis lin; kaj li estis Samariano.
17:17 Kaj Jesuo responde diris:CXu ne la dek estis purigitaj? sed kie estas la naux?
17:18 CXu ne trovigxis revenantoj, por doni gloron al Dio, krom cxi tiu fremdulo?
17:19 Kaj li diris al li:Levigxu kaj iru; via fido vin savis.
17:20 Kaj kiam la Fariseoj demandis al li, kiam venos la regno de Dio, li respondis al ili, dirante:La regno de Dio ne venas kun observado;
17:21 kaj oni ne diros:Jen cxi tie, aux:Jen tie! cxar jen la regno de Dio estas inter vi.
17:22 Kaj li diris al la discxiploj:Venos tagoj, kiam vi deziros vidi unu el la tagoj de la Filo de homo, kaj vi ne vidos.
17:23 Kaj ili diros al vi:Jen tie! Jen cxi tie! Ne foriru, nek sekvu;
17:24 cxar kiel la fulmo, kiam gxi fulmas el unu subcxiela flanko, lumas gxis alia subcxiela flanko, tiel estos la Filo de homo en sia tago.
17:25 Sed unue li devas multon suferi, kaj esti malsxatata de cxi tiu generacio.
17:26 Kaj kiel estis en la tagoj de Noa, tiel estos en la tagoj de la Filo de homo.
17:27 Oni mangxis, trinkis, edzigxis, edzinigxis, gxis la tago, kiam Noa eniris en la arkeon, kaj venis la diluvo kaj pereigis cxiujn.
17:28 Ankaux tiel same, kiel estis en la tagoj de Lot; oni mangxis, trinkis,  acxetis, vendis, plantis, konstruis;
17:29 sed en la tago, kiam Lot eliris el Sodom, fajro kaj sulfuro falis el la cxielo kaj pereigis cxiujn;
17:30 tiel same estos en tiu tago, kiam la Filo de homo malkasxigxos.
17:31 Kiu estos sur la tegmento en tiu tago, kun liaj havajxoj en la domo,  tiu ne malsupreniru, por ilin forporti; kaj kiu estas sur la kampo, tiu ankaux ne revenu.
17:32 Memoru la edzinon de Lot.
17:33 Kiu penos gajni sian animon, tiu gxin perdos; sed kiu gxin perdos, tiu savos gxin viva.
17:34 Mi diras al vi:En tiu nokto estos du viroj sur unu lito; unu estos prenita, kaj la alia lasita.
17:35 Du virinoj estos muelantaj kune; unu estos prenita, kaj la alia lasita.
17:36 Du viroj estos sur kampo; unu estos prenita, kaj la alia lasita.
17:37 Kaj ili responde diris al li:Kie, Sinjoro? Kaj li diris al ili:Kie estas la kadavro, tien ankaux kolektigxos la agloj.
18:1 Kaj li parolis al ili parabolon pri tio, ke oni devas cxiam pregxi kaj ne lacigxi,
18:2 dirante:En unu urbo estis jugxisto, kiu ne timis Dion, nek respektis homon;
18:3 kaj estis vidvino en tiu urbo, kaj sxi venadis al li, dirante:Faru por mi justecon kontraux mia kontrauxulo.
18:4 Kaj li ne volis dum kelka tempo, sed poste li diris en si:Kvankam mi ne timas Dion, nek respektas homon,
18:5 tamen, cxar cxi tiu vidvino min gxenas, mi faros por sxi justecon, por ke sxi ne malfortigu min per sia cxiama venado.
18:6 Kaj la Sinjoro diris:Auxskultu, kion diras la maljusta jugxisto.
18:7 Kaj cxu Dio ne faros justecon por Siaj elektitoj, kiuj tage kaj nokte krias al Li, kvankam Li longe pri ili paciencas?
18:8 Mi diras al vi:Rapide Li faros por ili justecon. Tamen kiam venos la Filo de homo, cxu li trovos fidon sur la tero?
18:9 Kaj li parolis la jenan parabolon, ankaux por iuj, kiuj fidis al si, ke ili estas justuloj, kaj malestimis la ceterajn:
18:10 Du homoj supreniris en la templon, por pregxi; unu estis Fariseo, kaj la alia estis impostisto.
18:11 La Fariseo, starante, pregxis kun si jene:Ho Dio, mi Vin dankas, ke mi ne estas kiel la ceteraj homoj, rabemaj, maljustaj, adultemaj, nek ecx kiel cxi tiu impostisto.
18:12 Mi fastas dufoje en semajno; mi donas dekonajxojn el cxio, kion mi akiras.
18:13 Sed la impostisto, starante malproksime, ne volis ecx levi la okulojn al la cxielo, sed batadis sian bruston, dirante:Ho Dio, estu favora al mi pekulo.
18:14 Mi diras al vi:CXi tiu malsupreniris al sia domo, pravigita pli ol tiu;  cxar cxiu, kiu sin altigas, estos humiligita; sed kiu sin humiligas, tiu estos altigita.
18:15 Kaj oni venigis al li ankaux siajn infanetojn, por ke li tusxu ilin;  kaj la discxiploj, vidinte, admonis ilin.
18:16 Sed Jesuo alvokis ilin al si, dirante:Lasu la infanojn veni al mi, kaj ne malhelpu ilin; cxar el tiaj estas la regno de Dio.
18:17 Vere mi diras al vi:Kiu ne akceptos la regnon de Dio kiel infano, tiu neniel eniros en gxin.
18:18 Kaj unu reganto demandis al li, dirante:Bona Majstro, kion mi faru, por heredi eternan vivon?
18:19 Kaj Jesuo diris al li:Kial vi nomas min bona? neniu estas bona krom Unu, nome Dio.
18:20 Vi scias la ordonojn:Ne adultu; Ne mortigu; Ne sxtelu; Ne parolu malveran ateston; Respektu vian patron kaj vian patrinon.
18:21 Kaj li diris:CXion tion mi observis detempe de mia juneco.
18:22 Kaj Jesuo, auxdinte, diris al li:Ankoraux unu mankon vi havas:vendu cxion, kion vi posedas, kaj disdonu al malricxuloj, kaj vi havos trezoron en la cxielo; kaj venu, sekvu min.
18:23 Sed auxdinte tion, li farigxis tre malgxoja; cxar li estis tre ricxa.
18:24 Kaj Jesuo, lin rigardante, diris:Kiel malfacile tiuj, kiuj havas ricxon, eniros en la regnon de Dio!
18:25 CXar estas pli facile por kamelo iri tra trueton de kudrilo, ol por ricxulo eniri en la regnon de Dio.
18:26 Kaj tiuj, kiuj tion auxdis, diris:Kiu do povos esti savita?
18:27 Sed li diris:Kio estas neebla cxe homoj, tio estas ebla cxe Dio.
18:28 Kaj Petro diris:Jen ni forlasis niajn proprajxojn, kaj sekvis vin.
18:29 Kaj li diris al ili:Vere mi diras al vi:Estas neniu, kiu forlasis domon aux edzinon aux fratojn aux gepatrojn aux infanojn pro la regno de Dio,
18:30 kaj kiu ne ricevos multoble en cxi tiu tempo, kaj en la venonta mondo vivon eternan.
18:31 Kaj preninte al si la dek du, li diris al ili:Jen ni supreniras al Jerusalem; kaj cxio skribita per la profetoj estos plenumita al la Filo de homo.
18:32 CXar li estos transdonita al la nacianoj, kaj mokita kaj perfortita kaj surkracxita;
18:33 kaj ili skurgxos kaj mortigos lin; kaj la trian tagon li relevigxos.
18:34 Kaj ili komprenis nenion el tio, kaj cxi tiu parolo estis kasxita for de ili, kaj ili ne sciis la dirojn.
18:35 Kaj kiam li alproksimigxis al Jerihxo, unu blindulo sidis apud la vojo,  petante almozojn;
18:36 kaj auxdinte homamason preterirantan, li demandis, kio estas tio.
18:37 Kaj oni diris al li, ke Jesuo, la Nazaretano, preteriras.
18:38 Kaj li kriis, dirante:Jesuo, filo de David, kompatu min.
18:39 Kaj la antauxirantoj admonis lin, ke li silentu; sed li des pli forte kriis:Ho filo de David, kompatu min!
18:40 Kaj Jesuo haltis, kaj ordonis alkonduki lin; kaj kiam li alproksimigxis, li lin demandis:
18:41 Kion vi volas, ke mi faru al vi? Kaj li diris:Sinjoro, ke mi ricevu vidpovon.
18:42 Kaj Jesuo diris al li:Ricevu vidpovon; via fido vin savis.
18:43 Kaj li tuj ricevis vidpovon, kaj sekvis lin, glorante Dion; kaj la tuta popolo, vidinte tion, donis lauxdon al Dio.
19:1 Kaj li eniris en Jerihxon kaj gxin trapasis.
19:2 Kaj jen viro, nomata Zakhxeo; kaj li estis cxefimpostisto, kaj li estis ricxa.
19:3 Kaj li penis vidi Jesuon, kia homo li estas; kaj li ne povis pro la homamaso, cxar li estis malgranda je staturo.
19:4 Kaj antauxkurinte antauxen, li supreniris sur sikomorarbon, por lin vidi; cxar li estis preterpasonta tie.
19:5 Kaj kiam Jesuo venis al la loko, li suprenrigardis, kaj diris al li:Zakhxeo, rapide malsupreniru, cxar hodiaux mi devas logxi en via domo.
19:6 Kaj li rapide malsupreniris, kaj akceptis lin gxoje.
19:7 Kaj vidinte, cxiuj murmuris, dirante:CXe pekulo li eniris, por gasti.
19:8 Kaj Zakhxeo, starante, diris al la Sinjoro:Jen duonon de miaj posedajxoj, Sinjoro, mi donacas al la malricxuloj; kaj se el iu mi maljuste eldevigis ion, mi redonas kvaroblon.
19:9 Kaj Jesuo diris al li:Hodiaux venis savo al cxi tiu domo, cxar li ankaux estas filo de Abraham.
19:10 CXar la Filo de homo venis, por sercxi kaj savi la perditajxon.
19:11 Kaj kiam oni auxdis tion, li parolis ankoraux parabolon, cxar li estis proksime al Jerusalem, kaj oni supozis, ke la regno de Dio tuj aperos.
19:12 Li do diris:Unu nobelo forvojagxis en malproksiman landon, por ricevi al si regnon, kaj reveni.
19:13 Kaj vokinte al si dek siajn servistojn, li donis al ili dek min�ojn,  kaj diris al ili:Negocadu, gxis mi revenos.
19:14 Sed liaj regnanoj lin malamis, kaj sendis delegitaron post li,  dirante:Ni ne volas, ke tiu viro regxu super ni.
19:15 Kaj kiam li revenis, ricevinte la regnon, li ordonis voki al li tiujn servistojn, al kiuj li donis la monon, por ke li sciigxu, kiom ili gajnis per negocado.
19:16 Kaj venis la unua, kaj diris:Sinjoro, via min�o produktis dek min�ojn.
19:17 Kaj li diris al li:Bonege, bona servisto; cxar vi estis fidela en tre malgranda afero, havu auxtoritaton super dek urboj.
19:18 Kaj venis la dua, kaj diris:Sinjoro, via min�o faris kvin min�ojn.
19:19 Li diris ankaux al tiu:Vi ankaux estu super kvin urboj.
19:20 Kaj alia venis, kaj diris:Sinjoro, jen via min�o, kiun mi konservis,  flankemetitan en visxtuko;
19:21 cxar mi vin timis, cxar vi estas homo severa; vi prenas tion, kion vi ne demetis, kaj rikoltas tion, kion vi ne semis.
19:22 Li diris al li:El via propra busxo mi vin jugxos, vi malbona servisto.  Vi sciis, ke mi estas homo severa, kiu prenas tion, kion mi ne demetis, kaj rikoltas tion, kion mi ne semis;
19:23 kial do vi ne donis mian monon en bankon, por ke, reveninte, mi postulu gxin kun procento?
19:24 Kaj li diris al la apudstarantoj:Forprenu de li la min�on, kaj donu gxin al tiu, kiu havas la dek min�ojn.
19:25 (Kaj ili diris al li:Sinjoro, li havas dek min�ojn.)
19:26 Mi diras al vi, ke al cxiu, kiu havas, estos donite; kaj for de tiu,  kiu ne havas, estos prenita ecx tio, kion li havas.
19:27 Cetere tiujn miajn malamikojn, kiuj ne volis, ke mi regxu super ili,  konduku cxi tien, kaj mortigu ilin antaux mi.
19:28 Kaj tion dirinte, li ekiris antauxe, suprenirante al Jerusalem.
19:29 Kaj kiam li alproksimigxis al Betfage kaj Betania, apud la monto nomata Olivarba, li sendis du el siaj discxiploj,
19:30 dirante:Iru en la kontrauxan vilagxon, en kiu, enirante, vi trovos azenidon ligitan, sur kiu neniu iam ankoraux sidis; gxin malligu kaj alkonduku.
19:31 Kaj se iu demandos al vi:Kial vi gxin malligas? parolu jene:La Sinjoro gxin bezonas.
19:32 Kaj la senditoj foriris, kaj trovis, gxuste kiel li diris al ili.
19:33 Kaj dum ili malligis la azenidon, gxiaj posedantoj diris al ili:Kial vi malligas la azenidon?
19:34 Kaj ili diris:La Sinjoro gxin bezonas.
19:35 Kaj ili alkondukis gxin al Jesuo; kaj jxetinte siajn vestojn sur la azenidon, ili sidigis Jesuon sur gxin.
19:36 Kaj dum li iris, ili sternis siajn vestojn sur la vojo.
19:37 Kaj kiam li jam alproksimigxis, malsuprenironte la deklivon de la monto Olivarba, la tuta amaso de la discxiploj komencis gxoji kaj lauxdi Dion per lauxta vocxo pro cxiuj potencajxoj, kiujn ili vidis;
19:38 dirante:Estu benata la Regxo, kiu venas en la nomo de la Eternulo; paco en la cxielo kaj gloro en la supera alto.
19:39 Kaj iuj Fariseoj el la homamaso diris al li:Majstro, admonu viajn discxiplojn.
19:40 Kaj responde li diris:Mi diras al vi, ke se cxi tiuj silentos, la sxtonoj ekkrios.
19:41 Kaj kiam li alproksimigxis, li rigardis la urbon, kaj ploris pro gxi,
19:42 dirante:Ho, se vi mem scius en cxi tiu tago la aferojn apartenantajn al paco! sed nun ili estas kasxitaj for de viaj okuloj.
19:43 CXar venos sur vin tagoj, kiam viaj malamikoj cxirkauxbaros vin per palisaro, kaj ronde cxirkauxos vin, kaj cxiuflanke premos vin,
19:44 kaj detruos gxis la tero vin, kaj viajn infanojn en vi, kaj ne lasos en vi sxtonon sur sxtono, pro tio, ke vi ne sciis la tempon de via vizitado.
19:45 Kaj enirinte en la templon, li komencis elpeli la vendantojn,
19:46 dirante al ili:Estas skribite:Mia domo estos domo de pregxo; sed vi faris gxin kaverno de rabistoj.
19:47 Kaj li instruis tagon post tago en la templo. Sed la cxefpastroj kaj la skribistoj kaj la cxefoj de la popolo penadis lin pereigi,
19:48 kaj ne trovis, kion fari, cxar la tuta popolo tre atente auxskultis lin.
20:1 Kaj en unu el la tagoj, dum li instruis la popolon en la templo kaj predikis la evangelion, la cxefpastroj kaj la skribistoj venis kun la pliagxuloj;
20:2 kaj ili ekparolis, dirante al li:Diru al ni:Laux kia auxtoritato vi cxi tion faras? aux kiu estas tiu, kiu donis al vi tian auxtoritaton?
20:3 Kaj responde li diris al ili:Mi ankaux faros al vi demandon, kaj diru al mi:
20:4 La baptado de Johano, cxu gxi estis el la cxielo, aux el homoj?
20:5 Kaj ili diskutis inter si, dirante:Se ni diros:El la cxielo; li diros:Kial vi ne kredis al li?
20:6 Sed se ni diros:El homoj; la tuta popolo sxtonmortigos nin, cxar ili estas konvinkitaj, ke Johano estis profeto.
20:7 Kaj ili respondis, ke ili ne scias, de kie gxi estis.
20:8 Kaj Jesuo diris al ili:Kaj mi ne diras al vi, laux kia auxtoritato mi faras cxi tion.
20:9 Kaj li komencis paroli al la popolo la jenan parabolon:Unu viro plantis vinbergxardenon, kaj luigis gxin al kultivistoj, kaj forvojagxis por longa tempo.
20:10 Kaj en la gxusta tempo li sendis sklavon al la kultivistoj, por ke ili donu al li el la frukto de la vinberejo; sed la kultivistoj skurgxis lin, kaj forsendis lin senhava.
20:11 Kaj li sendis ankoraux alian sklavon, kaj lin ankaux ili skurgxis kaj malhonoris, kaj forsendis lin senhava.
20:12 Kaj li sendis ankoraux trian, kaj lin ankaux ili vundis kaj eljxetis.
20:13 Kaj la sinjoro de la vinberejo diris:Kion mi faru? Mi sendos mian amatan filon; eble lin ili respektos.
20:14 Sed kiam la kultivistoj lin vidis, ili diskutis unu kun alia,  dirante:CXi tiu estas la heredonto; ni lin mortigu, por ke la heredajxo farigxu nia.
20:15 Kaj ili eljxetis lin el la vinberejo kaj lin mortigis. Kion do faros al ili la sinjoro de la vinberejo?
20:16 Li venos kaj pereigos cxi tiujn kultivistojn, kaj donos la vinberejon al aliaj. Kaj auxdinte tion, ili diris:Ne tiel estu.
20:17 Sed li, rigardante ilin, diris:Kio do estas la jena skribitajxo:      SXtono, kiun malsxatis la konstruantoj,   Farigxis sxtono bazangula?
20:18 CXiu, kiu falas sur tiun sxtonon, rompigxos; sed sur kiun gxi falos,  tiun gxi polvigos.
20:19 Kaj la skribistoj kaj cxefpastroj celis meti manojn sur lin en tiu sama horo, kaj ili timis la popolon; cxar ili eksciis, ke kontraux ili li parolis cxi tiun parabolon.
20:20 Kaj ili observis lin, kaj elsendis spionojn, kiuj sxajnigis sin justaj,  por ke ili ekkaptu lian parolon, celante transdoni lin al la potenco kaj auxtoritato de la provincestro.
20:21 Kaj ili demandis lin, dirante:Majstro, ni scias, ke vi prave parolas kaj instruas, kaj ne akceptas ies personon, sed instruas laux vero la vojon de Dio:
20:22 CXu konvenas al ni doni tributon al Cezaro, aux ne?
20:23 Sed sciante ilian ruzecon, li diris al ili:
20:24 Montru al mi denaron. Kies bildon kaj surskribajxon gxi portas? Kaj ili respondis:De Cezaro.
20:25 Kaj li diris al ili:Tial redonu al Cezaro la proprajxon de Cezaro, kaj al Dio la proprajxon de Dio.
20:26 Kaj ili ne povis ekkapti la diron antaux la popolo; kaj ili miris pro lia respondo, kaj silentis.
20:27 Kaj venis iuj el la Sadukeoj, kiuj diras, ke ne estas relevigxo; kaj ili demandis lin,
20:28 dirante:Majstro, Moseo skribis por ni, ke, se ies frato mortos, havante edzinon, kaj li estas seninfana, lia frato prenu la edzinon kaj naskigu idaron al sia frato.
20:29 Estis do sep fratoj; kaj la unua edzigxis, kaj mortis seninfana;
20:30 ankaux la dua;
20:31 kaj la tria sxin prenis; kaj tiel same ankaux la sep ne lasis infanojn,  kaj mortis.
20:32 Laste mortis ankaux la virino.
20:33 En la relevigxo do por kiu el ili sxi estos edzino? cxar la sep havis sxin kiel edzinon.
20:34 Kaj Jesuo diris al ili:La filoj de cxi tiu mondo edzigxas kaj estas edzigataj;
20:35 sed kiuj estas jugxitaj indaj atingi tiun mondon kaj la relevigxon el la mortintoj, tiuj nek edzigxas nek edzinigxas;
20:36 cxar ili ne plu povas morti; cxar ili estas egalaj kun la angxeloj, kaj estas filoj de Dio, estante filoj de la relevigxo.
20:37 Sed ke la mortintoj levigxas, Moseo mem montris en la arbetajxo, kiam li nomis la Eternulon la Dio de Abraham kaj la Dio de Isaak kaj la Dio de Jakob.
20:38 Li estas Dio ne de mortintoj, sed de la vivantoj, cxar cxiuj vivas al Li.
20:39 Kaj iuj el la skribistoj responde diris:Majstro, vi bone diris.
20:40 Kaj ili ne plu kuragxis fari al li demandon.
20:41 Kaj li diris al ili:Kiel oni diras, ke la Kristo estas filo de David?
20:42 CXar David mem diras en la Psalmaro:   La Eternulo diris al mia Sinjoro:   Sidu dekstre de Mi,
20:43 GXis Mi faros viajn malamikojn benketo por viaj piedoj.
20:44 Tial David nomas lin Sinjoro, kaj kiamaniere li estas lia filo?
20:45 Kaj dum la tuta popolo auxskultis, li diris al siaj discxiploj:
20:46 Gardu vin kontraux la skribistoj, kiuj amas promenadi en roboj kaj amas salutojn sur la placoj, kaj cxefsegxojn en la sinagogoj, kaj cxeflokojn cxe festenoj;
20:47 kaj kiuj formangxas domojn de vidvinoj, kaj por preteksto longe pregxas. CXi tiuj ricevos pli severan kondamnon.
21:1 Kaj ekrigardante, li vidis ricxulojn enjxetantajn siajn donacojn en la monkeston.
21:2 Kaj li vidis unu malricxan vidvinon enjxetantan tien du leptojn.
21:3 Kaj li diris:Vere mi diras al vi:CXi tiu malricxa vidvino enjxetis pli multe ol cxiuj;
21:4 cxar cxiuj tiuj el sia abundo enjxetis en la donacaron; sed sxi el sia malmultego enjxetis la tutan vivrimedon, kiun sxi havis.
21:5 Kaj kiam iuj parolis pri la templo, ke gxi estas ornamita per belaj sxtonoj kaj oferdonoj, li diris:
21:6 Rilate al tio, kion vi vidas, venos tagoj, en kiuj ne estos lasita cxi tie sxtono sur sxtono, kiu ne estos dejxetita.
21:7 Kaj ili demandis lin, dirante:Majstro, kiam do tio estos? kaj kio estos la signo, kiam tio estos proksima?
21:8 Kaj li diris:Gardu vin, ke vi ne estu erarigitaj; cxar multaj venos en mia nomo, dirante:Mi estas; kaj:La tempo proksimigxis; ne sekvu ilin.
21:9 Kaj kiam vi auxdos pri militoj kaj tumultoj, ne terurigxu; cxar tio devas okazi unue, sed ne tuj estos la fino.
21:10 Tiam li diris al ili:Levigxos nacio kontraux nacio, kaj regno kontraux regno;
21:11 kaj estos grandaj tertremoj, kaj en diversaj lokoj malsatoj kaj pestoj;  kaj estos terurajxoj kaj grandaj signoj el la cxielo.
21:12 Sed antaux cxio tio oni metos sur vin siajn manojn kaj persekutos vin,  transdonante vin al la sinagogoj kaj malliberejoj, kaj kondukante vin antaux regxojn kaj provincestrojn pro mia nomo.
21:13 Tio farigxos por vi atesto.
21:14 Decidu tial en viaj koroj, ne prizorgi antauxe pri pleda respondo;
21:15 cxar mi donos al vi busxon kaj sagxon, kiun cxiuj viaj atakantoj ne povos rezisti nek kontrauxdiri.
21:16 Sed vi estos transdonitaj ecx de gepatroj kaj fratoj kaj parencoj kaj amikoj; kaj iujn el vi oni mortigos.
21:17 Kaj vi estos malamataj de cxiuj pro mia nomo.
21:18 Kaj ecx unu haro de via kapo ne pereos.
21:19 Per via pacienco vi akiros viajn animojn.
21:20 Sed kiam vi vidos Jerusalemon cxirkauxitan de armeoj, tiam sciu, ke gxia ruinigxo alproksimigxis.
21:21 Tiam, kiuj estas en Judujo, tiuj forkuru al la montoj; kaj kiuj estas en gxia mezo, tiuj elmigru; kaj kiuj estas sur la kamparo, tiuj ne eniru tien.
21:22 CXar tiuj estas tagoj de punado, por ke plenumigxu cxio, kio estas skribita.
21:23 Ve al la gravedulinoj kaj al la sucxigantinoj en tiuj tagoj! cxar estos granda manko sur la tero, kaj kolero kontraux cxi tiu popolo.
21:24 Kaj ili falos per trancxrando de glavo, kaj forkaptigxos en cxiujn naciojn; kaj Jerusalem estos piedpremata de la nacianoj, gxis plenumigxos la tempoj de la nacianoj.
21:25 Kaj estos signoj en la suno kaj la luno kaj la steloj, kaj sur la tero mizero de nacioj, konsternitaj de la mugxado de la maro kaj la ondegoj;
21:26 homoj malfortigxos de timo kaj de atendado de tio, kio venos sur la mondon; cxar la potencoj de la cxielo sxanceligxos.
21:27 Kaj tiam oni vidos la Filon de homo, venantan en nubo kun potenco kaj granda gloro.
21:28 Sed kiam tio komencos okazi, rigardu supren kaj levu viajn kapojn, cxar via elacxeto alproksimigxas.
21:29 Kaj li parolis al ili parabolon:Rigardu la figarbon kaj cxiujn arbojn;
21:30 kiam ili ekkreskigas foliojn, vi ekvidas, kaj el vi mem scias, ke la somero jam estas proksima.
21:31 Tiel same vi, kiam vi vidos, ke tio okazas, tiam sciu, ke la regno de Dio estas proksima.
21:32 Vere mi diras al vi:CXi tiu generacio ne forpasos, gxis cxio plenumigxos.
21:33 La cxielo kaj la tero forpasos, sed miaj vortoj ne forpasos.
21:34 Sed gardu vin, por ke viaj koroj ne estu sxargxitaj de trosatigxo kaj ebrieco kaj zorgoj pri vivrimedoj, kaj por ke tiu tago ne venu al vi subite;
21:35 cxar kiel kaptilo gxi venos sur cxiujn, kiuj logxas sur la suprajxo de la tero.
21:36 Sed viglu en cxiu tempo, pregxante, ke prosperu al vi savigxi de cxio,  kio okazos, kaj stari antaux la Filo de homo.
21:37 Kaj dum la tagoj li instruis en la templo, kaj cxiunokte li eliris, kaj logxis sur la monto nomata Olivarba.
21:38 Kaj la tuta popolo venis al li frumatene en la templo, por auxskulti lin.
22:1 Jam alproksimigxis la festo de macoj, kiu estas nomata la Pasko.
22:2 Kaj la cxefpastroj kaj la skribistoj sercxis, kiamaniere ili povu mortigi lin, cxar ili timis la popolon.
22:3 Kaj Satano eniris en Judason, nomatan Iskariota, kiu estis el la nombro de la dek du.
22:4 Kaj li foriris kaj interparolis kun la cxefpastroj kaj kapitanoj,  kiamaniere transdoni lin al ili.
22:5 Kaj ili gxojis, kaj konsentis doni al li monon.
22:6 Kaj li promesis, kaj sercxis okazon transdoni lin al ili, for de la homamaso.
22:7 Kaj venis la tago de macoj, kiam oni devis bucxi la Paskon.
22:8 Kaj li sendis Petron kaj Johanon, dirante:Iru kaj pretigu por ni la Paskon, por ke ni gxin mangxu.
22:9 Kaj ili diris al li:Kie vi volas, ke ni pretigu?
22:10 Kaj li diris al ili:Jen kiam vi estos enirintaj en la urbon, vin renkontos viro, portanta krucxon da akvo; lin sekvu en la domon, en kiun li eniros.
22:11 Kaj vi diros al la domomastro:La Majstro diras:Kie estas la gastocxambro, en kiu mi mangxos la Paskon kun miaj discxiploj?
22:12 Kaj li montros al vi grandan supran cxambron arangxitan; tie pretigu.
22:13 Kaj ili iris kaj trovis tiel, kiel li diris al ili; kaj ili pretigis la Paskon.
22:14 Kaj kiam alvenis la horo, li sidigxis, kaj la apostoloj kun li.
22:15 Kaj li diris al ili:Kun deziro mi deziris mangxi cxi tiun Paskon kun vi, antaux ol mi suferos;
22:16 cxar mi diras al vi:Mi ne mangxos gxin, antaux ol gxi plenumigxos en la regno de Dio.
22:17 Kaj ricevinte kalikon, kaj doninte dankon, li diris:CXi tion prenu kaj dividu inter vi;
22:18 cxar mi diras al vi:De nun mi ne trinkos el la frukto de la vinberarbo,  gxis venos la regno de Dio.
22:19 Kaj li prenis panon, kaj doninte dankon, li gxin dispecigis kaj donis al ili, dirante:CXi tio estas mia korpo, kiu estas donita por vi; cxi tion faru por memorigo pri mi.
22:20 Sammaniere ankaux la kalikon post la vespermangxo, dirante:CXi tiu kaliko estas la nova interligo en mia sango, kiu estas elversxata por vi.
22:21 Sed jen la mano de tiu, kiu min perfidas, estas apud mi sur la tablo.
22:22 CXar la Filo de homo ja iros, laux la antauxdecido; sed ve al tiu viro,  de kiu li estos perfidata!
22:23 Kaj ili komencis diskuti inter si:kiu el ili faros tion.
22:24 Kaj farigxis ankaux inter ili disputo:kiun el ili oni opinias la plej granda.
22:25 Kaj li diris al ili:La regxoj de la nacianoj faras sin sinjoroj super ili; kaj tiujn, kiuj potencas inter ili, oni nomas Bonfarantoj.
22:26 Sed vi ne estu tiaj; sed kiu estas la pli granda el vi, tiu farigxu kiel la pli juna; kaj tiu, kiu estas cxefa, kiel la servanto.
22:27 CXar kiu estas la pli granda, la sidanto cxe mangxo, aux la servanto?  cxu ne la sidanto cxe mangxo? sed mi estas meze de vi kiel la servanto.
22:28 Sed vi estas tiuj, kiuj restadis apud mi en miaj tentoj;
22:29 kaj mi difinas por vi regnon, kiel mia Patro difinis por mi;
22:30 por ke vi mangxu kaj trinku cxe mia tablo en mia regno, kaj sidu sur tronoj, jugxante la dek du tribojn de Izrael.
22:31 Simon, Simon, jen Satano postulis vin cxiujn, por kribri kiel tritikon;
22:32 sed mi pregxis por vi, ke via fido ne sxanceligxu; kaj vi, kiam vi konvertigxos, firmigu viajn fratojn.
22:33 Kaj li diris al li:Sinjoro, vin mi estas preta akompani ecx al malliberejo kaj al morto.
22:34 Kaj li diris:Mi diras al vi, Petro, koko ne krios hodiaux, antaux ol vi trifoje malkonfesos, ke vi min konas.
22:35 Kaj li diris al ili:Kiam mi vin elsendis sen monujo kaj sako kaj sxuoj,  cxu io mankis al vi?
22:36 Kaj ili diris:Nenio. Kaj li diris al ili:Sed nun kiu havas monujon, tiu prenu gxin, kaj ankaux sakon; kaj kiu ne havas, tiu vendu sian mantelon kaj acxetu glavon.
22:37 CXar mi diras al vi, ke tio, kio estas skribita, devas plenumigxi pri mi:Kaj li estis alkalkulita al krimuloj; cxar tio, kio rilatas al mi, havas sian finon.
22:38 Kaj ili diris:Sinjoro, jen estas du glavoj; kaj li diris al ili:Suficxas.
22:39 Kaj elirinte, li iris laux sia kutimo al la monto Olivarba, kaj la discxiploj lin sekvis.
22:40 Kaj veninte al la loko, li diris al ili:Pregxu, ke vi ne eniru en tenton.
22:41 Kaj li iris for de ili proksimume sxtonjxeton, kaj li genuis, kaj pregxis,
22:42 dirante:Patro, se Vi volas, formetu de mi cxi tiun kalikon; tamen plenumigxu ne mia volo, sed Via.
22:43 Kaj aperis antaux li angxelo el la cxielo, fortigante lin.
22:44 Kaj estante en agonio, li pregxis pli fervore, kaj lia sxvito farigxis kiel gutoj da sango, defalantaj sur la teron.
22:45 Kaj levigxinte post la pregxo, li venis al la discxiploj kaj trovis ilin dormantaj de malgxojo,
22:46 kaj diris al ili:Kial vi dormas? levigxu kaj pregxu, ke vi ne eniru en tenton.
22:47 Dum li ankoraux parolis, jen homamaso; kaj tiu, kiu estis nomata Judas,  unu el la dek du, iris antaux ili, kaj alproksimigxis al Jesuo, por kisi lin.
22:48 Sed Jesuo diris al li:Judas, cxu vi perfidas per kiso la Filon de homo?
22:49 Kaj kiam tiuj, kiuj cxirkauxis lin, vidis, kio sekvos, ili diris:Sinjoro, cxu ni frapu per glavo?
22:50 Kaj unu el ili frapis la sklavon de la cxefpastro, kaj detrancxis lian dekstran orelon.
22:51 Sed Jesuo responde diris:Permesu tiom. Kaj li tusxis lian orelon kaj sanigis lin.
22:52 Kaj Jesuo diris al la cxefpastroj kaj kapitanoj de la templo kaj pliagxuloj, kiuj venis kontraux lin:CXu vi elvenis kun glavoj kaj bastonoj,  kvazaux kontraux rabiston?
22:53 Kiam mi estis cxiutage inter vi en la templo, vi ne etendis kontraux min viajn manojn; sed cxi tiu estas via horo, kaj la potenco de mallumo.
22:54 Kaj ili kaptis lin, kaj forkondukinte, venigis lin en la domon de la cxefpastro. Sed Petro sekvis malproksime.
22:55 Kaj kiam oni ekbruligis fajron meze de la korto kaj sidis kune, Petro sidigxis meze de ili.
22:56 Kaj unu servantino, vidante lin sidantan en la fajrolumo, kaj fikse rigardinte lin, diris:
22:57 CXi tiu ankaux estis kun li. Sed li malkonfesis, dirante:Virino, mi lin ne konas.
22:58 Kaj post iom da tempo alia vidis lin, kaj diris:Vi ankaux estas el ili.  Sed Petro diris:Viro, mi ne estas.
22:59 Kaj post la dauxro de unu horo proksimume, alia asertis persiste,  dirante:Vere, cxi tiu ankaux estis kun li, cxar li estas Galileano.
22:60 Sed Petro diris:Viro, mi ne scias, kion vi diras. Kaj tuj, dum li ankoraux parolis, la koko kriis.
22:61 Kaj la Sinjoro sin turnis, kaj alrigardis Petron. Kaj Petro ekmemoris la vorton de la Sinjoro, ke li diris al li:Antaux ol koko krios hodiaux, vi trifoje min malkonfesos.
22:62 Kaj li eliris, kaj maldolcxe ploris.
22:63 Kaj tiuj, kiuj gardis Jesuon, lin mokis kaj batis.
22:64 Kaj ili cxirkauxkovris lin, kaj demandis lin, dirante:Profetu, kiu vin frapis?
22:65 Kaj per multaj aliaj insultoj ili parolis kontraux li.
22:66 Kaj tuj kiam tagigxis la pliagxularo de la popolo kunvenis, kaj cxefpastroj kaj skribistoj, kaj ili forkondukis lin antaux sian sinedrion,  kaj diris:
22:67 Se vi estas la Kristo, diru al ni. Sed li diris al ili:Se mi diros al vi, vi ne kredos;
22:68 kaj se mi demandos, vi ne respondos.
22:69 Tamen, de nun la Filo de homo sidos dekstre de la Potenco de Dio.
22:70 Kaj ili cxiuj demandis:CXu vi do estas la Filo de Dio? Kaj li respondis:Vi diras, ke mi estas.
22:71 Kaj ili diris:Pro kio ni bezonas pluan atestadon? cxar ni mem auxdis el lia propra busxo.
23:1 Kaj la tuta cxeestantaro levigxis, kaj kondukis lin antaux Pilaton.
23:2 Kaj ili komencis akuzi lin, dirante:Ni trovis cxi tiun viron erariganta nian nacion, kaj malpermesanta pagi tributon al Cezaro, kaj diranta, ke li mem estas Kristo, regxo.
23:3 Kaj Pilato demandis lin, dirante:CXu vi estas la Regxo de la Judoj? Kaj li responde al li diris:Vi diras.
23:4 Kaj Pilato diris al la cxefpastroj kaj homamasoj:Mi trovas nenian kulpon en cxi tiu viro.
23:5 Sed ili insistis, dirante:Li malkvietigas la popolon, instruante tra la tuta Judujo, kaj komencante de Galileo, ecx gxis cxi tie.
23:6 Sed kiam Pilato tion auxdis, li demandis, cxu la viro estas Galileano.
23:7 Kaj kiam li sciigxis, ke li estas el sub la auxtoritato de Herodo, li sendis lin al Herodo, kiu ankaux cxeestis en Jerusalem en tiuj tagoj.
23:8 Sed Herodo, vidinte Jesuon, treege gxojis; cxar de longe li deziris vidi lin, cxar li jam auxdis pri li, kaj li esperis vidi ian signon, faritan de li.
23:9 Kaj li demandis lin per multaj vortoj, sed li respondis al li nenion.
23:10 Kaj la cxefpastroj kaj la skribistoj staris, forte lin akuzante.
23:11 Kaj Herodo kaj liaj soldatoj malhonoris lin kaj mokis lin, kaj vestinte lin per brilaj vestoj, li resendis lin al Pilato.
23:12 Kaj Herodo kaj Pilato farigxis amikoj unu kun la alia en tiu sama tago;  cxar antauxe ili havis inter si malamon.
23:13 Kaj Pilato, kunvokinte la cxefpastrojn kaj la regantojn kaj la popolon,
23:14 diris al ili:Vi alkondukis antaux min cxi tiun viron, kiel erarigantan la popolon; kaj jen ekzameninte lin antaux vi, mi trovis nenian kulpon en cxi tiu viro rilate tion, pri kio vi lin akuzas;
23:15 nek Herodo ankaux, cxar li resendis lin al ni; kaj jen nenio inda je morto estas farita de li.
23:16 Tial mi lin skurgxos kaj liberigos.
23:17 CXar li devis liberigi unu al ili dum la festo.
23:18 Sed amase ili kriis, dirante:Forigu lin, kaj liberigu al ni Barabason;
23:19 kiu pro ribelado farita en la urbo, kaj pro mortigo, estis jxetita en malliberejon.
23:20 Kaj Pilato, volante liberigi Jesuon, denove parolis al ili;
23:21 sed ili lauxte kriis, dirante:Krucumu, krucumu lin.
23:22 Kaj la trian fojon li diris al ili:Kial? kian malbonon faris cxi tiu?  mi trovis en li nenion indan je morto; mi do lin skurgxos kaj liberigos.
23:23 Sed ili insistis per grandaj krioj, postulante krucumi lin. Kaj iliaj krioj superfortis.
23:24 Kaj Pilato donis jugxon, ke plenumigxu ilia postulo.
23:25 Kaj li liberigis tiun, kiu pro ribelado kaj mortigo estis jxetita en malliberejon, kaj kiun ili postulis; sed Jesuon li transdonis al ilia volo.
23:26 Kaj kiam ili forkondukis lin, ili kaptis Simonon, Kirenanon, venantan de la kamparo, kaj metis sur lin la krucon, por porti gxin post Jesuo.
23:27 Kaj sekvis lin granda amaso de la popolo, kaj de virinoj, kiuj gxemis kaj lamentis pro li.
23:28 Sed Jesuo, turninte sin al ili, diris:Filinoj de Jerusalem, ne ploru pro mi, sed ploru pro vi kaj pro viaj infanoj.
23:29 CXar jen venas tagoj, kiam oni diros:Felicxaj estas la senfruktaj, kaj la ventroj ne naskintaj, kaj la mamoj ne nutrintaj.
23:30 Tiam oni komencos diri al la montoj:Falu sur nin; kaj al la montetoj:Kovru nin.
23:31 CXar se oni tiel agas en la suka ligno, kiel oni agos en la seka?
23:32 Kaj estis kondukataj kun li ankaux aliaj du, krimuloj, por esti mortigitaj.
23:33 Kaj kiam ili alvenis al la loko nomata Kranio, tie ili krucumis lin,  kaj la krimulojn, unu dekstre kaj unu maldekstre.
23:34 Kaj Jesuo diris:Patro, pardonu ilin; cxar ili ne scias, kion ili faras.  Kaj dividante inter si liajn vestojn, ili jxetis lotojn.
23:35 Kaj la popolo staris, rigardanta. Kaj la regantoj ankaux mokis lin,  dirante:Aliajn li savis:li savu sin mem, se cxi tiu estas la Kristo de Dio,  la elektito.
23:36 Kaj sxercis pri li ankaux la soldatoj, venante al li kaj proponante al li vinagron,
23:37 kaj dirante:Se vi estas la Regxo de la Judoj, savu vin.
23:38 Kaj estis ankaux surskribo super li:CXI TIU ESTAS LA REGXO DE LA JUDOJ.
23:39 Kaj unu el la pendigitaj krimuloj insultis lin, dirante:CXu vi ne estas la Kristo? savu vin kaj nin.
23:40 Sed la alia responde admonis lin, dirante:CXu vi ecx ne timas Dion?  cxar vi estas en la sama kondamno.
23:41 Kaj ni ja juste, cxar ni ricevas rekompencon, merititan pro niaj faroj;  sed cxi tiu faris nenion malbonan.
23:42 Kaj li diris:Jesuo, memoru min, kiam vi venos en vian regnon.
23:43 Kaj li diris al li:Vere mi diras al vi:Hodiaux vi estos kun mi en Paradizo.
23:44 Kaj jam estis cxirkaux la sesa horo, kaj farigxis mallumo sur la tuta lando gxis la nauxa, cxar la sunlumo mankis;
23:45 kaj la kurteno de la sanktejo dissxirigxis en la mezo.
23:46 Kaj kriinte per lauxta vocxo, Jesuo diris:Patro, en Viajn manojn mi transdonas mian spiriton; kaj tion dirinte, li ellasis for la spiriton.
23:47 Kaj kiam la centestro vidis la okazantajxon, li gloris Dion,  dirante:CXi tiu estis ja justulo.
23:48 Kaj cxiuj homamasoj, kiuj kunvenis al cxi tiu spektaklo, kiam ili vidis la okazintajxojn, reiris, frapante al si la bruston.
23:49 Kaj cxiuj liaj konantoj, kaj la virinoj, kiuj sekvis lin el Galileo,  staris malproksime, vidante tion.
23:50 Kaj jen viro nomata Jozef, kiu estis konsilanto, viro bona kaj justa
23:51 (li ne konsentis al ilia intenco kaj faro), el Arimateo, urbo de la Judoj, kiu atendis la regnon de Dio,
23:52 irinte al Pilato, petis la korpon de Jesuo.
23:53 Kaj li deprenis gxin kaj envolvis gxin en tolajxo, kaj metis lin en tombo, elhakita el sxtono, kie neniu antauxe kusxis.
23:54 Kaj estis la tago de la Preparado, kaj la sabato eklumis.
23:55 Kaj la virinoj, kiuj venis kun li el Galileo, sekvis, kaj vidis la tombon, kaj kiamaniere la korpo estis metita.
23:56 Kaj ili reiris, kaj preparis aromajxojn kaj sxmirajxojn.  Kaj sabate ili ripozis laux la ordono.
24:1 Kaj la unuan tagon de la semajno, cxe frua tagigxo, ili venis al la tombo, alportante la aromajxojn, kiujn ili preparis.
24:2 Kaj ili trovis la sxtonon derulita for de la tombo.
24:3 Kaj enirinte, ili ne trovis la korpon de la Sinjoro Jesuo.
24:4 Kaj dum ili embarasigxis pri tio, jen apud ili staris du viroj en brilaj vestoj;
24:5 kaj dum ili timis kaj klinigxis vizagxaltere, tiuj demandis ilin:Kial vi sercxas la vivanton inter la mortintoj?
24:6 Li ne estas cxi tie, sed levigxis; memoru, kiamaniere li parolis al vi,  kiam li estis ankoraux en Galileo,
24:7 dirante, ke la Filo de homo devas esti transdonita en la manojn de pekuloj kaj esti krucumita, kaj la trian tagon relevigxi.
24:8 Kaj ili rememoris liajn vortojn;
24:9 kaj reveninte de la tombo, ili rakontis cxion tion al la dek unu kaj al cxiuj ceteraj.
24:10 Kaj ili estis Maria Magdalena, kaj Joana, kaj Maria, la patrino de Jakobo; kaj la ceteraj virinoj kun ili rakontis tion al la apostoloj.
24:11 Kaj tiuj vortoj sxajnis al ili kiel babilado, kaj ili ne kredis al la virinoj.
24:12 Sed Petro levigxis kaj kuris al la tombo, kaj klinigxinte, vidis la tolajxojn solajn, kaj li foriris, mirante en si pri tio, kio okazis.
24:13 Kaj jen du el ili iris en tiu sama tago al vilagxo nomata Emaus, kiu estas malproksime de Jerusalem sesdek stadiojn.
24:14 Kaj ili interparolis inter si pri cxio tio, kio okazis.
24:15 Kaj dum ili interparolis kaj diskutis inter si, Jesuo mem alproksimigxis kaj iris kun ili.
24:16 Sed iliaj okuloj estis malhelpataj tiel, ke ili lin ne rekonis.
24:17 Kaj li diris al ili:Kiaj vortoj estas tiuj, kiujn vi intersxangxas, dum vi iras? Kaj ili haltis, kun malgaja mieno.
24:18 Kaj unu el ili, nomata Kleopas, responde diris al li:CXu nur vi sola logxas en Jerusalem, kaj ne scias tion, kio tie okazis en cxi tiuj tagoj?
24:19 Kaj li diris al ili:Kion? Kaj ili diris al li:Pri Jesuo, la Nazaretano,  kiu estis profeto potenca age kaj parole antaux Dio kaj la tuta popolo;
24:20 kaj kiel la cxefpastroj kaj niaj regantoj transdonis lin por kondamno al morto, kaj lin krucumis.
24:21 Sed ni esperis, ke li estas tiu, kiu elacxetos Izraelon. Kaj plie, krom cxio tio, hodiaux estas jam la tria tago, de kiam tio okazis.
24:22 Ankaux mirigis nin iuj virinoj el inter ni, kiuj estis frumatene apud la tombo,
24:23 kaj ne trovinte lian korpon, revenis, dirante, ke ili ankaux vidis vizion de angxeloj, kiuj diris, ke li vivas.
24:24 Kaj iuj el nia kunularo iris al la tombo, kaj trovis tiel, kiel diris la virinoj; sed lin ili ne vidis.
24:25 Kaj li diris al ili:Ho malsagxuloj kaj kore malviglaj por kredi cxion,  kion la profetoj antauxparolis!
24:26 CXu la Kristo ne devis suferi cxion tion, kaj eniri en sian gloron?
24:27 Kaj komencante de Moseo kaj de cxiuj profetoj, li klarigis al ili el cxiuj Skriboj la dirojn pri li mem.
24:28 Kaj ili alproksimigxis al la vilagxo, kien ili iris, kaj li sxajnigis al ili, kvazaux li pluen iros.
24:29 Kaj ili retenis lin, dirante:Restu cxe ni, cxar estas preskaux vespere,  kaj la tago jam malkreskas. Kaj li eniris, por resti cxe ili.
24:30 Kaj dum li sidis kun ili cxe mangxo, li prenis panon, kaj gxin benis kaj dispecigis kaj donis al ili.
24:31 Kaj iliaj okuloj malfermigxis, kaj ili rekonis lin, kaj li farigxis nevidebla por ili.
24:32 Kaj ili diris unu al alia:CXu nia koro ne brulis en ni, dum li parolis kun ni sur la vojo, dum li klarigis al ni la Skribojn?
24:33 Kaj levigxinte en tiu sama horo, ili reiris al Jerusalem, kaj trovis la dek unu kunvenintaj, kun siaj kunuloj, kaj dirantaj:
24:34 La Sinjoro vere levigxis, kaj aperis al Simon.
24:35 Kaj ili rakontis tion, kio okazis sur la vojo, kaj kiamaniere li rekonigxis al ili en la dispecigo de pano.
24:36 Kaj dum ili priparolis tion, li mem staris meze de ili, kaj diris al ili:Paco al vi.
24:37 Sed terurite kaj timigite, ili supozis, ke ili vidas spiriton.
24:38 Kaj li diris al ili:Kial vi maltrankviligxas? kaj kial diskutoj levigxas en viaj koroj?
24:39 Vidu miajn manojn kaj miajn piedojn, ke gxi estas mi mem; palpu min kaj vidu; cxar spirito ne havas karnon kaj ostojn, kiel vi vidas min havanta.
24:40 Kaj tion dirinte, li montris al ili siajn manojn kaj siajn piedojn.
24:41 Kaj dum ili ankoraux ne kredis pro gxojo, kaj miris, li demandis ilin:CXu vi havas ian mangxajxon cxi tie?
24:42 Kaj ili donis al li pecon de rostita fisxo.
24:43 Kaj li prenis, kaj mangxis antaux ili.
24:44 Kaj li diris al ili:Jen estas miaj vortoj, kiujn mi parolis al vi, kiam mi ankoraux estis cxe vi, ke devas plenumigxi cxio, kio estas skribita pri mi en la legxo de Moseo kaj en la profetoj kaj en la psalmoj.
24:45 Tiam li malfermis ilian menson, por ke ili komprenu la Skribojn;
24:46 kaj li diris al ili:Tiel estas skribite, ke la Kristo devas suferi, kaj levigxi el la mortintoj la trian tagon;
24:47 kaj ke pento kaj pardonado de pekoj estu predikataj en lia nomo al cxiuj nacioj, komencante cxe Jerusalem.
24:48 Vi estas atestantoj pri tio.
24:49 Kaj jen mi elsendos sur vin la promeson de mia Patro; sed restu en la urbo, gxis vi vestigxos per potenco de supre.
24:50 Kaj li elkondukis ilin gxis apud Betania, kaj, levinte siajn manojn, li benis ilin.
24:51 Kaj dum li benis ilin, li forigxis de ili kaj estis suprenportita en la cxielon.
24:52 Kaj adorklinigxinte al li, ili revenis al Jerusalem kun granda gxojo;
24:53 kaj estis konstante en la templo, glorante Dion.


Next: John

1:1 En la komenco estis la Vorto, kaj la Vorto estis kun Dio, kaj la Vorto estis Dio.
1:2 Tiu estis en la komenco kun Dio.
1:3 CXio estigxis per li; kaj aparte de li estigxis nenio, kio estigxis.
1:4 En li estis la vivo, kaj la vivo estis la lumo de la homoj.
1:5 Kaj la lumo brilas en la mallumo, kaj la mallumo gxin ne venkis.
1:6 De Dio estis sendita viro, kies nomo estis Johano.
1:7 Tiu venis kiel atestanto, por atesti pri la lumo, por ke cxiuj per li kredu.
1:8 Li ne estis la lumo, sed li venis, por atesti pri la lumo.
1:9 Tio estis la vera lumo, kiu lumas al cxiu homo, venanta en la mondon.
1:10 Tiu estis en la mondo, kaj la mondo per li estigxis, kaj la mondo lin ne konis.
1:11 Li venis al siaj proprajxoj, kaj liaj propruloj lin ne akceptis.
1:12 Sed al cxiuj, kiuj lin akceptis, li donis la rajton farigxi filoj de Dio, al la kredantoj al lia nomo,
1:13 kiuj naskigxis nek el sango, nek el volo de karno, nek el volo de homo,  sed el Dio.
1:14 Kaj la Vorto farigxis karno kaj logxis inter ni, kaj ni vidis lian gloron, gloron kvazaux de la solenaskita de la Patro, plena de graco kaj vero.
1:15 Johano atestis pri li, kaj kriis, dirante:CXi tiu estas li, pri kiu mi diris:Kiu venas post mi, tiu estas metita super mi, cxar li ekzistis pli frue ol mi.
1:16 CXar el lia pleneco ni cxiuj ricevis, kaj gracon post graco.
1:17 CXar la legxo estis donita per Moseo; la graco kaj la vero estigxis per Jesuo Kristo.
1:18 Neniu iam vidis Dion; la solenaskita Filo, kiu estas en la sino de la Patro, Lin deklaris.
1:19 Kaj jen estas la atesto de Johano, kiam la Judoj sendis al li pastrojn kaj Levidojn el Jerusalem, por demandi lin:Kiu vi estas?
1:20 Kaj li konfesis kaj ne kasxis; kaj li konfesis:Mi ne estas la Kristo.
1:21 Kaj ili demandis lin:Kio do? CXu vi estas Elija? Kaj li diris:Mi ne estas. CXu vi estas la profeto? Kaj li respondis:Ne.
1:22 Ili do diris al li:Kiu vi estas? por ke ni donu respondon al niaj sendintoj. Kion vi diras pri vi mem?
1:23 Li diris:Mi estas vocxo de krianto en la dezerto:Rektigu la vojon de la Eternulo, kiel diris la profeto Jesaja.
1:24 Kaj tiuj estis senditaj de la Fariseoj.
1:25 Kaj ili demandis lin, kaj diris al li:Kial do vi baptas, se vi ne estas la Kristo, nek Elija, nek la profeto?
1:26 Johano respondis al ili, dirante:Mi baptas per akvo; meze de vi staras tiu, kiun vi ne konas,
1:27 kiu venas post mi; la rimenon de lia sxuo mi ne estas inda malligi.
1:28 Tio okazis en Betania transe de Jordan, kie Johano baptadis.
1:29 La sekvantan tagon li vidis Jesuon venanta al li, kaj diris:Jen la SXafido de Dio, kiu forportas la pekon de la mondo!
1:30 Li estas tiu, pri kiu mi diris:Post mi venas viro, kiu estas metita super mi, cxar li ekzistis pli frue ol mi.
1:31 Kaj mi lin ne konis; sed por ke li estu montrita al Izrael, tial mi venis, baptante per akvo.
1:32 Kaj Johano atestis, dirante:Mi vidis la Spiriton malsupreniranta de la cxielo kiel kolombo, kaj gxi restis sur li.
1:33 Kaj mi lin ne konis; sed kiu sendis min por bapti per akvo, Tiu diris al mi:Sur kiun vi vidos la Spiriton malsupreniranta kaj restanta sur li, tiu estas la baptanto per la Sankta Spirito.
1:34 Kaj mi vidis, kaj atestis, ke cxi tiu estas la Filo de Dio.
1:35 Denove la sekvantan tagon staris Johano, kaj du el liaj discxiploj;
1:36 kaj rigardante Jesuon promenantan, li diris:Jen la SXafido de Dio!
1:37 Kaj la du discxiploj auxdis lin paroli, kaj sekvis Jesuon.
1:38 Kaj Jesuo sin turnis, kaj vidis ilin sekvantajn, kaj diris al ili:Kion vi sercxas? Kaj ili diris al li:Rabeno (tio estas, Majstro), kie vi logxas?
1:39 Li diris al ili:Venu, kaj vi vidos. Ili do venis, kaj vidis, kie li logxas, kaj ili restis cxe li tiun tagon; estis cxirkaux la deka horo.
1:40 Unu el la du, kiuj auxdis Johanon kaj lin sekvis, estis Andreo, la frato de Simon Petro.
1:41 Tiu unue trovis sian propran fraton Simon, kaj diris al li:Ni trovis la Mesion (tio estas, Kriston).
1:42 Li kondukis lin al Jesuo. Jesuo lin rigardis, kaj diris:Vi estas Simon,  filo de Jona; vi estos nomata Kefas (tio estas, Petro).
1:43 La sekvantan tagon li volis foriri en Galileon, kaj trovis Filipon; kaj Jesuo diris al li:Sekvu min.
1:44 Filipo estis el Betsaida, la urbo de Andreo kaj Petro.
1:45 Filipo trovis Natanaelon, kaj diris al li:Ni trovis tiun, pri kiu skribis Moseo en la legxo, kaj la profetoj, Jesuon el Nazaret, filon de Jozef.
1:46 Kaj Natanael diris al li:CXu io bona povas esti el Nazaret? Filipo diris al li:Venu kaj vidu.
1:47 Jesuo vidis Natanaelon venanta al li, kaj diris pri li:Jen vera Izraelido, en kiu ne estas ruzeco!
1:48 Natanael diris al li:Per kio vi min konas? Jesuo respondis kaj diris al li:Antaux ol Filipo vin vokis, kiam vi estis sub la figarbo, mi vin vidis.
1:49 Natanael respondis kaj diris al li:Rabeno, vi estas la Filo de Dio; vi estas Regxo de Izrael!
1:50 Jesuo respondis kaj diris al li:CXu vi kredas pro tio, ke mi diris al vi:Mi vin vidis sub la figarbo? vi vidos pli grandajn aferojn ol cxi tio.
1:51 Kaj li diris al li:Vere, vere, mi diras al vi, vi vidos la cxielon malfermita kaj la angxelojn de Dio suprenirantaj kaj malsuprenirantaj sur la Filon de homo.
2:1 La trian tagon okazis edzigxo en Kana Galilea, kaj la patrino de Jesuo cxeestis tie;
2:2 ankaux Jesuo kaj liaj discxiploj estis invititaj al la edzigxo.
2:3 Kaj kiam mankis vino, la patrino de Jesuo diris al li:Ili ne havas vinon.
2:4 Kaj Jesuo diris al sxi:Kio estas inter mi kaj vi, virino? mia horo ankoraux ne venis.
2:5 Lia patrino diris al la servantoj:Kion ajn li diros al vi, tion faru.
2:6 Kaj estis tie ses akvokuvoj sxtonaj, metitaj laux la purigo de la Judoj,  enhavantaj po du gxis tri metretoj.
2:7 Jesuo diris al ili:Plenigu la akvokuvojn per akvo. Kaj oni plenigis ilin gxis la rando.
2:8 Kaj li diris al ili:CXerpu nun, kaj alportu al la festenestro. Kaj oni alportis.
2:9 Kiam la festenestro gustumis la akvon, nun farigxintan vino, kaj ne sciis, de kie gxi estas (sciis tamen la servantoj, kiuj cxerpis la akvon), la festenestro alvokis la fiancxon,
2:10 kaj diris al li:CXiu homo prezentas unue la bonan vinon, kaj kiam oni jam drinkis, tiam la malpli bonan; sed vi rezervis la bonan vinon gxis nun.
2:11 CXi tiun komencon de signoj Jesuo faris en Kana Galilea, kaj elmontris sian gloron, kaj liaj discxiploj kredis al li.
2:12 Post tio li malsupreniris al Kapernaum, kaj kun li lia patrino kaj liaj fratoj kaj liaj discxiploj; kaj tie ili restis ne multajn tagojn.
2:13 Kaj la Pasko de la Judoj alproksimigxis, kaj Jesuo supreniris al Jerusalem.
2:14 Kaj li trovis en la templo vendistojn de bovoj kaj sxafoj kaj kolomboj,  kaj la monsxangxistojn sidantajn;
2:15 kaj farinte skurgxon el sxnuretoj, li elpelis cxiujn el la templo,  sxafojn kaj bovojn; kaj elsxutis la monerojn de la monsxangxistoj kaj renversis la tablojn;
2:16 kaj al la vendistoj de la kolomboj li diris:Forportu tion de cxi tie; ne faru la domon de mia Patro domo de komerco.
2:17 La discxiploj rememoris, ke estis skribite:Fervoro pri Via domo min konsumis.
2:18 La Judoj do respondis kaj diris al li:Kian signon vi montras al ni, cxar vi faras tion?
2:19 Respondis Jesuo kaj diris al ili:Detruu cxi tiun sanktejon, kaj mi levos gxin en la dauxro de tri tagoj.
2:20 La Judoj diris:Kvardek ses jarojn cxi tiu sanktejo estis konstruata; cxu vi levos gxin en la dauxro de tri tagoj?
2:21 Sed li parolis pri la sanktejo de sia korpo.
2:22 Kiam do li levigxis el la mortintoj, la discxiploj rememoris, ke li diris tion; kaj ili kredis la Skribon, kaj la vorton, kiun Jesuo diris.
2:23 Kaj kiam li estis en Jerusalem cxe la Pasko, dum la festo, multaj fidis al lia nomo, vidante la signojn, kiujn li faris.
2:24 Sed Jesuo ne konfidis sin al ili, cxar li konis cxiujn,
2:25 kaj ne bezonis, ke iu atestu pri la homo, cxar li mem sciis, kio estas en la homo.
3:1 Estis viro el la Fariseoj, nomata Nikodemo, cxefo inter la Judoj;
3:2 tiu venis al li nokte, kaj diris al li:Rabeno, ni scias, ke vi estas instruisto, veninta de Dio; cxar neniu povas fari tiujn signojn, kiujn vi faras, se Dio ne estas kun li.
3:3 Jesuo respondis kaj diris al li:Vere, vere, mi diras al vi:Se homo ne estas denove naskita, li ne povas vidi la regnon de Dio.
3:4 Nikodemo diris al li:Kiel povas homo naskigxi, kiam li estas maljuna? cxu li povas eniri denove en la ventron de sia patrino kaj naskigxi?
3:5 Jesuo respondis:Vere, vere, mi diras al vi:Se homo ne estas naskita el akvo kaj la Spirito, li ne povas eniri en la regnon de Dio.
3:6 Tio, kio naskigxas el la karno, estas karno; kaj tio, kio naskigxas de la Spirito, estas spirito.
3:7 Ne miru, ke mi diris al vi:Vi devas esti denove naskitaj.
3:8 La vento blovas, kie gxi volas, kaj gxian vocxon vi auxdas, sed vi ne scias, de kie gxi venas kaj kien gxi iras; tia estas cxiu, kiu estas naskita de la Spirito.
3:9 Nikodemo respondis kaj diris al li:Kiel povas tio farigxi?
3:10 Jesuo respondis kaj diris al li:Vi estas la instruisto de Izrael, kaj cxu vi ne scias tion?
3:11 Vere, vere, mi diras al vi:Kion ni scias, tion ni parolas, kaj kion ni vidis, tion ni atestas; kaj vi homoj ne akceptas nian ateston.
3:12 Se mi aferojn surterajn diris al vi, kaj vi ne kredas, kiel vi kredos,  se mi diros encxielajn?
3:13 Kaj neniu supreniris en la cxielon, krom tiu, kiu malsupreniris de la cxielo, la Filo de homo, kiu estas en la cxielo.
3:14 Kaj kiel Moseo levis la serpenton en la dezerto, tiel devas la Filo de homo esti levita;
3:15 por ke cxiu, fidanta al li, havu eternan vivon.
3:16 CXar Dio tiel amis la mondon, ke Li donis Sian solenaskitan Filon, por ke cxiu, kiu fidas al li, ne pereu, sed havu eternan vivon.
3:17 CXar Dio sendis Sian Filon en la mondon, ne por jugxi la mondon, sed por ke la mondo per li estu savita.
3:18 Kiu fidas al li, tiu ne estas jugxata; sed la nekredanto jam estas jugxita, cxar li ne fidas al la nomo de la solenaskita Filo de Dio.
3:19 Kaj jen estas la jugxo:ke la lumo venis en la mondon, kaj la homoj amis la mallumon pli ol la lumon, cxar iliaj faroj estis malbonaj.
3:20 CXar cxiu, kiu faradas malbonon, malamas la lumon, kaj ne venas al la lumo, por ke liaj faroj ne estu malaprobitaj.
3:21 Sed tiu, kiu faras la veron, venas al la lumo, por ke liaj faroj estu montrataj, ke ili estas faritaj en Dio.
3:22 Post tio venis Jesuo kun siaj discxiploj en la landon Judujo, kaj restis tie kun ili kaj baptadis.
3:23 Johano ankaux baptadis en Enon, proksime de Salim, cxar estis tie multe da akvoj; kaj oni alvenis kaj estis baptitaj.
3:24 CXar Johano ankoraux ne estis jxetita en malliberejon.
3:25 Farigxis do diskutado inter la discxiploj de Johano kaj iu Judo pri la purigxo.
3:26 Kaj ili venis al Johano, kaj diris al li:Rabeno, tiu, kiu estis kun vi transe de Jordan, kaj pri kiu vi atestis, jen tiu sama baptas, kaj cxiuj venas al li.
3:27 Johano respondis kaj diris:Homo ne povas ion ricevi, se gxi ne estas donita al li el la cxielo.
3:28 Vi mem atestas pri mi, ke mi diris:Mi ne estas la Kristo, sed mi estas sendita antaux li.
3:29 Kiu havas la fiancxinon, tiu estas la fiancxo; sed la amiko de la fiancxo, kiu staras kaj lin auxdas, tre gxojas pro la vocxo de la fiancxo;  cxi tiu mia gxojo do plenumigxis.
3:30 Li devas altigxi, sed mi devas malaltigxi.
3:31 Kiu de supre venas, tiu estas super cxiuj; kiu estas el la tero, tiu el la tero estas, kaj el la tero parolas; kiu venas de la cxielo, tiu estas super cxiuj.
3:32 Kion li vidis kaj auxdis, tion li atestas; kaj neniu akceptas lian ateston.
3:33 Kiu akceptis lian ateston, tiu jam sigelis, ke Dio estas vera.
3:34 CXar tiu, kiun Dio sendis, parolas la vortojn de Dio; cxar ne lauxmezure Li donas la Spiriton.
3:35 La Patro amas la Filon, kaj donis cxion en lian manon.
3:36 Kiu fidas al la Filo, tiu havas eternan vivon; sed kiu ne obeas al la Filo, tiu ne vidos vivon, sed la kolero de Dio sur li restas.
4:1 Kiam do la Sinjoro sciis, ke la Fariseoj auxdis, ke Jesuo faras kaj baptas pli multe da discxiploj, ol Johano
4:2 (kvankam baptadis ne Jesuo mem, sed liaj discxiploj),
4:3 li foriris el Judujo kaj reiris al Galileo.
4:4 Kaj li devis trairi tra Samario.
4:5 Li alvenis do al unu urbo Samaria, nomata Sihxar, apud la terpeco, kiun Jakob donis al sia filo Jozef;
4:6 kaj la fonto de Jakob estis tie. Jesuo do, lacigita de sia vojirado,  sidigxis tiamaniere apud la fonto. Estis cxirkaux la sesa horo.
4:7 Venis virino Samaria, por cxerpi akvon; Jesuo diris al sxi:Donu al mi trinki.
4:8 CXar liaj discxiploj jam foriris en la urbon, por acxeti nutrajxojn.
4:9 La Samarianino do diris al li:Kiel vi, estante Judo, petas trinki de mi,  kiu estas Samarianino? (CXar la Judoj ne interrilatas kun la Samarianoj.)
4:10 Jesuo respondis kaj diris al sxi:Se vi scius la donacon de Dio, kaj kiu estas tiu, kiu diras al vi:Donu al mi trinki, vi petus lin, kaj li donus al vi vivan akvon.
4:11 La virino diris al li:Sinjoro, vi nenian cxerpilon havas, kaj la puto estas profunda; de kie do vi havas tiun vivan akvon?
4:12 CXu vi estas pli granda ol nia patro Jakob, kiu donis al ni la puton,  kaj trinkis mem el gxi, kiel ankaux liaj filoj kaj liaj brutoj?
4:13 Jesuo respondis kaj diris al sxi:CXiu, kiu trinkas el cxi tiu akvo,  denove soifos;
4:14 sed kiu trinkos el la akvo, kiun mi donos al li, tiu neniam soifos; sed la akvo, kiun mi donos al li, farigxos en li fonto de akvo, sxprucanta supren por eterna vivo.
4:15 La virino diris al li:Sinjoro, donu al mi cxi tiun akvon, por ke mi ne plu soifu, kaj ne devu traveni cxi tien, por cxerpi.
4:16 Jesuo diris al sxi:Foriru, voku vian edzon, kaj revenu cxi tien.
4:17 La virino respondis kaj diris al li:Mi ne havas edzon. Jesuo diris al sxi:Vi prave diris:Mi ne havas edzon;
4:18 cxar vi havis kvin edzojn; kaj tiu, kiun vi nun havas, ne estas via edzo; cxi tion vi diris vere.
4:19 La virino diris al li:Sinjoro, mi ekvidas, ke vi estas profeto.
4:20 Niaj patroj adoradis sur cxi tiu monto; kaj vi diras, ke en Jerusalem estas la loko, kie oni devas adori.
4:21 Jesuo diris al sxi:Kredu al mi, virino; venas la horo, kiam nek sur cxi tiu monto, nek en Jerusalem, vi adoros la Patron.
4:22 Vi adoras tion, kion vi ne konas; ni adoras tion, kion ni konas; cxar el la Judoj estas la savo.
4:23 Sed venas la horo, kaj jam estas, kiam la veraj adorantoj adoros la Patron laux spirito kaj vero; cxar la Patro sercxas tiajn por esti Liaj adorantoj.
4:24 Dio estas Spirito:kaj Liaj adorantoj devas adori Lin laux spirito kaj vero.
4:25 La virino diris al li:Mi scias, ke venas la Mesio (kiu estas nomata Kristo); kiam tiu alestos, li anoncos al ni cxion.
4:26 Jesuo diris al sxi:Tiu estas mi, kiu parolas kun vi.
4:27 Kaj cxe tio venis liaj discxiploj, kaj ili miris, ke li parolas kun virino; tamen neniu diris:Kion vi volas? aux:Kial vi parolas kun sxi?
4:28 La virino do lasis sian akvokrucxon, kaj foriris en la urbon, kaj diris al la homoj:
4:29 Venu, vidu homon, kiu rakontis al mi cxion, kion mi faris; cxu eble cxi tiu estas la Kristo?
4:30 Ili eliris el la urbo, kaj venis al li.
4:31 Dume la discxiploj petis lin, dirante:Rabeno, mangxu.
4:32 Sed li diris al ili:Por mangxi mi havas nutrajxon, pri kiu vi ne scias.
4:33 La discxiploj do diris inter si:CXu iu alportis al li ion por mangxi?
4:34 Jesuo diris al ili:Mia nutrajxo estas plenumi la volon de Tiu, kiu min sendis, kaj fini Lian laboron.
4:35 CXu vi ne diras:Estas ankoraux kvar monatoj, kaj venas la rikolto? jen mi diras al vi:Levu viajn okulojn kaj rigardu la kampojn, ke ili jam estas blankaj por la rikolto.
4:36 La rikoltanto ricevas salajron, kaj kolektas frukton por eterna vivo,  por ke gxoju kune la semanto kaj la rikoltanto.
4:37 CXar en cxi tio estas vera la proverbo:Unu semas, alia rikoltas.
4:38 Mi vin sendis, por rikolti tion, kion vi ne prilaboris; aliaj laboris,  kaj vi eniris en ilian laboron.
4:39 Kaj el tiu urbo multaj el la Samarianoj kredis al li pro la diro de la virino, kiu atestis:Li rakontis al mi cxion, kion mi faris.
4:40 Kiam do la Samarianoj venis al li, ili petis, ke li restu cxe ili; kaj li restis tie du tagojn.
4:41 Kaj multe pli multaj kredis pro lia vorto,
4:42 kaj diris al la virino:Jam ne pro via diro ni kredas, cxar ni mem auxdis lin; kaj ni scias, ke cxi tiu estas vere la Savanto de la mondo.
4:43 Kaj post la du tagoj li foriris de tie en Galileon.
4:44 CXar Jesuo mem atestis, ke profeto ne havas honoron en sia propra lando.
4:45 Kiam do li venis en Galileon, la Galileanoj akceptis lin, cxar ili jam vidis cxion, kion li faris en Jerusalem dum la festo; cxar ili ankaux iris al la festo.
4:46 Li revenis en Kanan Galilean, kie li faris la akvon vino. Kaj estis unu kortegano, kies filo estis malsana en Kapernaum.
4:47 Kiam li auxdis, ke Jesuo alvenis el Judujo en Galileon, li iris al li,  kaj petis lin malsupreniri kaj resanigi lian filon; cxar li preskaux mortis.
4:48 Jesuo do diris al li:Se vi ne vidas signojn kaj mirindajxojn, vi tute ne kredos.
4:49 La kortegano diris al li:Sinjoro, malsupreniru, antaux ol mia fileto mortos.
4:50 Jesuo diris al li:Foriru, via filo vivas. La viro kredis la vorton, kiun Jesuo parolis al li, kaj li foriris.
4:51 Dum li ankoraux malsupreniris, liaj sklavoj lin renkontis, dirante:Via filo vivas.
4:52 Li demandis al ili pri la horo, kiam li ekresanigxis. Ili respondis al li:Hieraux je la sepa horo la febro lin forlasis.
4:53 Tial la patro sciis, ke tio estis en tiu sama horo, en kiu Jesuo diris al li:Via filo vivas; kaj kredis li mem kaj lia tuta domo.
4:54 CXi tiun jam la duan signon faris Jesuo, veninte el Judujo en Galileon.
5:1 Post tio estis festo de la Judoj, kaj Jesuo supreniris al Jerusalem.
5:2 En Jerusalem apud la Pordego de SXafoj estas lageto, nomata en la Hebrea lingvo Betesda, havanta kvin portikojn.
5:3 En tiuj kusxis amaso da malsanuloj, blinduloj, lamuloj, velkintoj, kiuj atendis la ekmovon de la akvo;
5:4 cxar angxelo de la Eternulo malsupreniris iafoje en la lageton kaj movis la akvon; kiu ajn do unua post la movado de la akvo enpasxis, tiu resanigxis,  tute egale, de kia malsano li suferis.
5:5 Kaj tie estis unu viro, kiu estis tridek ok jarojn en sia malforteco.
5:6 Kiam Jesuo vidis lin kusxantan, kaj sciis, ke li jam de longe malsanas,  li diris al li:CXu vi volas farigxi sana?
5:7 La malsanulo respondis:Sinjoro, mi ne havas iun por enjxeti min en la lageton, kiam la akvo movigxis; sed dum mi venas, alia pasxas malsupren antaux mi.
5:8 Jesuo diris al li:Levigxu, prenu vian liton, kaj iru.
5:9 Kaj la viro tuj farigxis sana, kaj prenis sian liton, kaj iris.  Kaj estis la sabato en tiu tago.
5:10 La Judoj do diris al la resanigito:Estas la sabato, kaj al vi ne konvenas porti vian liton.
5:11 Li respondis:Tiu, kiu min sanigis, diris al mi:Prenu vian liton, kaj iru.
5:12 Ili demandis lin:Kiu estas tiu homo, kiu diris al vi:Prenu kaj iru?
5:13 Sed la resanigito ne sciis, kiu tiu estas; cxar Jesuo jam formovigxis pro la tiea homamaso.
5:14 Poste Jesuo trovis lin en la templo, kaj diris al li:Jen vi farigxis sana; ne plu peku, por ke io pli malbona ne okazu al vi.
5:15 La viro foriris, kaj diris al la Judoj, ke Jesuo estas tiu, kiu lin sanigis.
5:16 Kaj la Judoj persekutis Jesuon pro tio, ke li tion faris en sabato.
5:17 Sed Jesuo respondis al ili:Mia Patro gxis nun laboras, kaj mi laboras.
5:18 Pro tio do la Judoj des pli celis mortigi lin, pro tio, ke li ne nur malobservis la sabaton, sed ankaux diris, ke Dio estas lia propra Patro, kaj pretendis esti egala al Dio.
5:19 Jesuo do respondis kaj diris al ili:  Vere, vere, mi diras al vi:La Filo ne povas per si mem fari ion, krom tio,  kion li vidas la Patron faranta; cxar kion ajn Li faras, tion la Filo tiel same ankaux faras.
5:20 CXar la Patro amas la Filon, kaj montras al li cxion, kion Li mem faras;  kaj Li montros al li farojn pli grandajn ol cxi tio, por ke vi miru.
5:21 CXar kiel la Patro levas la mortintojn kaj ilin vivigas, tiel ankaux la Filo vivigas tiujn, kiujn li volas.
5:22 CXar la Patro jugxas neniun, sed Li donis cxian jugxon al la Filo,
5:23 por ke cxiuj honoru la Filon tiel same, kiel ili honoras la Patron. Kiu ne honoras la Filon, tiu ne honoras la Patron, kiu lin sendis.
5:24 Vere, vere, mi diras al vi:Kiu auxskultas mian vorton, kaj kredas al Tiu, kiu min sendis, tiu havas eternan vivon kaj ne venas en jugxon, sed jam pasis de morto en vivon.
5:25 Vere, vere, mi diras al vi:Venas horo kaj jam estas, kiam la mortintoj auxdos la vocxon de la Filo de Dio; kaj la auxdintoj vivos.
5:26 CXar kiel la Patro havas en Si mem vivon, tiel Li donis al la Filo ankaux, ke cxi tiu havu en si mem vivon;
5:27 kaj Li donis al li la rajton fari jugxon, cxar li estas la Filo de homo.
5:28 Ne miru pro tio; cxar venas horo, en kiu cxiuj, kiuj estas en la tomboj,  auxdos lian vocxon,
5:29 kaj eliros; la farintoj de bono, al relevigxo por vivo; sed la farintoj de malbono, al relevigxo por jugxo.
5:30 Mi ne povas per mi mem fari ion; kiel mi auxdas, tiel mi jugxas; kaj mia jugxo estas justa, cxar mi celas ne mian propran volon, sed la volon de Tiu,  kiu min sendis.
5:31 Se mi atestus pri mi mem, mia atesto ne estus vera.
5:32 Estas alia, kiu atestas pri mi; kaj mi scias, ke vera estas la atesto,  kiun li atestas pri mi.
5:33 Vi sendis al Johano, kaj li atestis pri la vero.
5:34 Sed la atesto, kiun mi ricevas, ne estas el homo, tamen mi tion diras,  por ke vi estu savitaj.
5:35 Li estis la lampo, kiu brulas kaj lumas; kaj vi volis gxoji kelkan tempon en lia lumo.
5:36 Sed la atesto, kiun mi havas, estas pli granda ol la atesto de Johano;  cxar la laboroj, kiujn la Patro donis al mi por fini, tiuj samaj laboroj,  kiujn mi faras, atestas pri mi, ke la Patro min sendis.
5:37 Kaj la Patro, kiu min sendis, atestis pri mi. Vi nek auxdis iam Lian vocxon, nek vidis Lian formon.
5:38 Kaj vi ne havas Lian vorton restantan en vi, cxar vi ne kredas al tiu,  kiun Li sendis.
5:39 Vi esploras la Skribojn, cxar vi opinias, ke en ili vi havas eternan vivon; kaj ili estas tio, kio atestas pri mi;
5:40 kaj vi ne volas veni al mi, por havi vivon.
5:41 De homoj mi ne prenas gloron.
5:42 Sed mi vin scias, ke vi ne havas en vi la amon al Dio.
5:43 Mi venis en la nomo de mia Patro, kaj vi min ne akceptas; se alia venos en sia propra nomo, vi lin akceptos.
5:44 Kiel povas kredi vi, kiuj prenas gloron unu de alia, kaj la gloron, kiu venas de la sola Dio, vi ne sercxas?
5:45 Ne pensu, ke mi akuzos vin antaux la Patro; ekzistas unu, kiu akuzas vin, Moseo, al kiu vi esperas.
5:46 CXar se vi kredus al Moseo, vi ankaux kredus al mi, cxar li skribis pri mi.
5:47 Sed se vi ne kredas liajn skribojn, kiel vi kredos miajn vortojn?
6:1 Poste Jesuo foriris trans la maron de Galileo, tio estas de Tiberias.
6:2 Kaj granda homamaso lin sekvis, cxar ili vidis la signojn, kiujn li faris por la malsanuloj.
6:3 Kaj Jesuo supreniris sur la monton, kaj tie li sidis kun siaj discxiploj.
6:4 Kaj la Pasko, la festo de la Judoj, estis proksima.
6:5 Jesuo do, levinte siajn okulojn, kaj ekvidinte, ke granda homamaso venas al li, diris al Filipo:De kie ni acxetu panojn, por ke cxi tiuj mangxu?
6:6 Tion li diris, por provi lin; cxar li mem sciis, kion li faros.
6:7 Filipo respondis al li:Panoj por ducent denaroj ne suficxus por ili, por ke cxiu iometon ricevu.
6:8 Unu el liaj discxiploj, Andreo, frato de Simon Petro, diris al li:
6:9 CXi tie estas knabo, kiu havas kvin hordeajn panojn kaj du malgrandajn fisxojn; sed kio estas tio por tiom da homoj?
6:10 Jesuo diris:Sidigu la homojn. Kaj estis tie multe da herbo. La viroj do sidigxis, nombre cxirkaux kvin mil.
6:11 Kaj Jesuo prenis la panojn, kaj doninte dankon, disdonis al la sidigxintoj; kaj tiel same el la fisxoj tiom, kiom oni deziris.
6:12 Kaj kiam ili satigxis, li diris al siaj discxiploj:Kolektu la postrestantajn fragmentojn, por ke nenio perdigxu.
6:13 Ili do kolektis ilin, kaj plenigis dek du korbojn per la fragmentoj de la kvin hordeaj panoj, kiuj postrestis al la mangxintoj.
6:14 Kiam do la homoj vidis la signon, kiun Jesuo faris, ili diris:CXi tiu estas vere la profeto, kiu devis veni en la mondon.
6:15 Tial Jesuo, eksciante, ke oni celas veni kaj kapti lin, por fari lin regxo, denove fortiris sin sola al la monto.
6:16 Kaj kiam vesperigxis, liaj discxiploj malsupreniris al la maro;
6:17 kaj ensxipigxinte, ili veturis trans la maron al Kapernaum. Kaj jam estis mallume, kaj Jesuo ankoraux ne venis al ili.
6:18 Kaj la maro malserenigxis de forta vento, kiu blovis.
6:19 Kiam do ili remis proksimume dudek kvin gxis tridek stadiojn, ili ekvidis Jesuon iranta sur la akvo, kaj proksimigxanta al la sxipo; kaj ili timis.
6:20 Sed li diris al ili:GXi estas mi; ne timu.
6:21 Tiam ili volonte ricevis lin en la sxipon, kaj tuj la sxipo albordigxis tien, kien ili veturis.
6:22 La sekvantan tagon, kiam la homamaso, kiu restis trans la maro, vidis,  ke nenia sxipeto estas tie krom unu, kaj ke Jesuo ne eniris kun la discxiploj en la sxipon, sed la discxiploj solaj veturis
6:23 (venis tamen sxipetoj el Tiberias proksime al la loko, kie oni mangxis la panon, post kiam la Sinjoro donis dankon) -
6:24 kiam do la homamaso vidis, ke Jesuo ne estas tie, nek liaj discxiploj,  ili ankaux eniris la sxipetojn kaj veturis al Kapernaum, sercxante Jesuon.
6:25 Kaj trovinte lin trans la maro, ili diris al li:Rabeno, kiam vi venis cxi tien?
6:26 Jesuo respondis al ili kaj diris:Vere, vere, mi diras al vi:Vi min sercxas, ne cxar vi vidis signojn, sed cxar vi mangxis el la panoj kaj satigxis.
6:27 Laboru ne por la pereema nutrajxo, sed por la nutrajxo, kiu restas gxis eterna vivo, kiun la Filo de homo donos al vi; cxar lin Dio, la Patro,  sigelis.
6:28 Ili do diris al li:Kiel ni agu, por ke ni faru la farojn de Dio?
6:29 Jesuo respondis kaj diris al ili:Jen la faro de Dio:kredi al tiu, kiun Li sendis.
6:30 Ili do diris al li:Kian signon vi montras, por ke ni vidu kaj kredu al vi? kion vi faras?
6:31 Niaj patroj mangxis la manaon en la dezerto, kiel estas skribite:Li donis al ili cxielan panon por mangxi.
6:32 Jesuo do diris al ili:Vere, vere, mi diras al vi:Ne Moseo donis al vi tiun cxielan panon; sed mia Patro donas al vi la veran cxielan panon.
6:33 CXar la pano de Dio estas tiu, kiu malsupreniras de la cxielo kaj donas vivon al la mondo.
6:34 Ili do diris al li:Sinjoro, cxiam donu al ni tiun panon.
6:35 Jesuo diris al ili:Mi estas la pano de vivo; kiu venas al mi, tiu neniam malsatos, kaj kiu kredas al mi, tiu neniam soifos.
6:36 Sed mi diris al vi, ke vi min vidis, kaj tamen vi ne kredas.
6:37 CXio, kion la Patro donas al mi, venos al mi; kaj tiun, kiu venas al mi,  mi ja ne eljxetos.
6:38 CXar mi malsupreniris de la cxielo, por plenumi ne mian volon, sed la volon de Tiu, kiu min sendis.
6:39 Kaj estas la volo de Tiu, kiu min sendis, ke el cxio, kion Li donis al mi, mi ne perdu ion, sed relevu gxin en la lasta tago.
6:40 CXar estas la volo de mia Patro, ke cxiu, kiu vidas la Filon kaj kredas al li, havu eternan vivon; kaj mi levos tiun en la lasta tago.
6:41 La Judoj do murmuris pri li, cxar li diris:Mi estas la pano, kiu malsupreniris de la cxielo.
6:42 Kaj ili diris:CXu cxi tiu ne estas Jesuo, filo de Jozef, kies patron kaj patrinon ni konas? kiel do li diras:Mi malsupreniris de la cxielo?
6:43 Jesuo respondis kaj diris al ili:Ne murmuru inter vi.
6:44 Neniu povas veni al mi, se la Patro, kiu min sendis, ne tiros lin; kaj mi levos tiun en la lasta tago.
6:45 Estas skribite en la profetoj:Kaj cxiuj estos instruitaj de Dio. CXiu do, kiu auxdis de la Patro kaj lernis, venas al mi.
6:46 Neniu vidis la Patron, krom tiu, kiu estas de Dio; li vidis la Patron.
6:47 Vere, vere, mi diras al vi:Kiu kredas, tiu havas vivon eternan.
6:48 Mi estas la pano de vivo.
6:49 Viaj patroj mangxis la manaon en la dezerto, kaj mortis.
6:50 Jen la pano, kiu malsupreniris de la cxielo, por ke oni mangxu el gxi kaj ne mortu.
6:51 Mi estas la viva pano, kiu malsupreniris de la cxielo; se iu mangxos el cxi tiu pano, tiu vivos eterne; kaj la pano, kiun mi donos, estas mia karno,  por la vivo de la mondo.
6:52 La Judoj do disputis inter si, dirante:Kiel cxi tiu povas doni al ni sian karnon por mangxi?
6:53 Jesuo do diris al ili:Vere, vere, mi diras al vi:Se vi ne mangxas la karnon de la Filo de homo kaj ne trinkas lian sangon, vi ne havas en vi vivon.
6:54 Kiu mangxas mian karnon kaj trinkas mian sangon, tiu havas eternan vivon; kaj mi levos tiun en la lasta tago.
6:55 CXar mia karno estas vera mangxajxo, kaj mia sango estas vera trinkajxo.
6:56 Kiu mangxas mian karnon kaj trinkas mian sangon, tiu restas en mi, kaj mi en li.
6:57 Kiel la vivanta Patro min sendis, kaj mi vivas pro la Patro, tiel, kiu min mangxas, tiu vivos pro mi.
6:58 Jen la pano, kiu malsupreniris de la cxielo; ne kiel la patroj mangxis,  kaj mortis; kiu mangxas cxi tiun panon, tiu vivos eterne.
6:59 Tion li diris en la sinagogo, instruante en Kapernaum.
6:60 Multaj do el liaj discxiploj, auxdinte tion, diris:Malfacila estas tiu parolo; kiu povas lin auxskulti?
6:61 Sed Jesuo, sciante en si mem, ke liaj discxiploj pri tio murmuris, diris al ili:CXu tio faligas vin?
6:62 Kio do, se vi vidos la Filon de homo supreniranta tien, kie li antauxe estis?
6:63 La spirito estas la viviganto; la karno nenion utilas; la vortoj, kiujn mi diris al vi, estas spirito kaj estas vivo.
6:64 Sed estas iuj el vi, kiuj ne kredas. CXar Jesuo sciis de la komenco,  kiuj estas la nekredantoj, kaj kiu lin perfidos.
6:65 Kaj li diris:Tial mi diris al vi, ke neniu povas veni al mi, se tio ne estas donita al li de mia Patro.
6:66 CXe tio multaj el liaj discxiploj iris returne kaj lin ne plu akompanis.
6:67 Jesuo do diris al la dek du:CXu vi ankaux volas foriri?
6:68 Simon Petro respondis al li:Sinjoro, al kiu ni iru? vi havas la vortojn de eterna vivo.
6:69 Kaj ni ekkredis kaj scias, ke vi estas la Sanktulo de Dio.
6:70 Respondis al ili Jesuo:CXu mi ne elektis vin la dek du, kaj unu el vi estas diablo?
6:71 Li parolis pri Judas Iskariota, filo de Simon; cxar tiu, unu el la dek du, estis perfidonta lin.
7:1 Kaj post tio Jesuo iradis en Galileo; cxar li ne volis iradi en Judujo,  cxar la Judoj celis mortigi lin.
7:2 La festo de la Judoj, nomata la festo de lauxboj, proksimigxis.
7:3 Liaj fratoj do diris al li:Transiru de cxi tie, kaj iru en Judujon, por ke viaj discxiploj ankaux vidu viajn farojn, kiujn vi faras.
7:4 CXar neniu faras ion sekrete, kaj celas mem esti publike konata. Se vi faras tiajn farojn, montru vin al la mondo.
7:5 CXar liaj fratoj mem ne kredis al li.
7:6 Jesuo do diris al ili:Mia tempo ankoraux ne venis; sed via tempo cxiam estas preta.
7:7 La mondo ne povas vin malami; sed min gxi malamas, cxar mi atestas pri gxi, ke gxiaj faroj estas malbonaj.
7:8 Supreniru vi al la festo; mi ankoraux ne supreniras al la festo, cxar mia tempo ankoraux ne maturigxis.
7:9 Dirinte tion al ili, li restis ankoraux en Galileo.
7:10 Sed kiam liaj fratoj supreniris al la festo, tiam li ankaux supreniris,  ne malkasxe, sed kvazaux sekrete.
7:11 La Judoj do sercxis lin cxe la festo, kaj diris:Kie li estas?
7:12 Kaj farigxis multe da murmurado inter la homamasoj pri li. Unuj diris:Li estas bonulo; aliaj diris:Ne, sed li erarigas la amason.
7:13 Tamen neniu parolis malkasxe pri li, pro timo antaux la Judoj.
7:14 Sed cxirkaux la mezo de la festo, Jesuo supreniris en la templon kaj instruis.
7:15 Kaj la Judoj miris, dirante:Kiel cxi tiu scias skribojn, neniam lerninte?
7:16 Jesuo respondis al ili kaj diris:Mia instruado estas ne mia, sed Ties,  kiu min sendis.
7:17 Se iu volas plenumi Lian volon, tiu scios pri la instruado, cxu gxi estas de Dio, aux cxu mi parolas nur el mi mem.
7:18 Kiu parolas el si mem, tiu celas sian propran gloron; sed kiu celas la gloron de Tiu, kiu lin sendis, tiu estas verema, kaj maljusteco ne estas en li.
7:19 CXu Moseo ne donis al vi la legxon? kaj neniu el vi observas la legxon.  Kial vi celas mortigi min?
7:20 La homamaso respondis:Vi havas demonon; kiu celas mortigi vin?
7:21 Jesuo respondis kaj diris al ili:Mi faris unu faron, kaj vi cxiuj miras pro tio.
7:22 Moseo donis al vi cirkumcidon (tamen gxi estas ne de Moseo, sed de la patroj); kaj vi en la sabato cirkumcidas viron.
7:23 Se viro estas cirkumcidata en la sabato, por ke oni ne malobeu al la Mosea legxo, cxu vi koleras kontraux mi pro tio, ke mi tute sanigis viron en sabato?
7:24 Ne jugxu laux sxajno, sed jugxu justan jugxon.
7:25 Tiam kelkaj el la Jerusalemanoj diris:CXu li ne estas tiu, kiun oni celas mortigi?
7:26 Kaj jen li parolas maltime, kaj ili diras al li nenion. CXu eble la estraro certe scias, ke cxi tiu estas la Kristo?
7:27 Tamen ni scias, de kie cxi tiu estas; sed kiam la Kristo venos, neniu scios, de kie li estas.
7:28 Jesuo do, instruante en la templo, ekkriis kaj diris:Vi jam min konas,  kaj vi ankaux scias, de kie mi estas; kaj mi ne venis de mi mem; sed Tiu, kiu min sendis, estas vera, sed Lin vi ne konas.
7:29 Mi Lin konas, cxar mi estas de Li; kaj Li min sendis.
7:30 Oni do celis kapti lin; sed neniu metis sur lin sian manon, cxar lia horo ankoraux ne venis.
7:31 Kaj multaj el la homamaso kredis al li, kaj diris:Kiam la Kristo venos,  cxu li faros pli multe da signoj, ol cxi tiu faris?
7:32 La Fariseoj auxdis la amason murmuranta tion pri li, kaj la cxefpastroj kaj la Fariseoj sendis oficistojn, por kapti lin.
7:33 Jesuo do diris al ili:Ankoraux iom da tempo mi estas kun vi, kaj mi foriras al Tiu, kiu min sendis.
7:34 Vi min sercxos kaj ne trovos; kaj kie mi estas, vi ne povas tien veni.
7:35 Tial la Judoj inter si diris:Kien cxi tiu iros, ke ni lin ne trovos? cxu li iros al la disjxetitoj inter la Grekoj kaj instruos la Grekojn?
7:36 Kia diro estas tio, kion li diris:Vi min sercxos kaj ne trovos, kaj:Kie mi estas, vi ne povas tien veni?
7:37 En la lasta tago, la granda tago de la festo, Jesuo staris kaj kriis,  dirante:Se iu soifas, tiu venu al mi kaj trinku.
7:38 Kiu kredas al mi, kiel la Skribo diris, el ties ventro fluos riveroj da viva akvo.
7:39 Sed tion li diris pri la Spirito, kiun estis ricevontaj tiuj, kiuj kredis al li; cxar la Spirito ankoraux ne estis donita, cxar Jesuo ankoraux ne estis glorita.
7:40 Iuj do el la homamaso, auxdinte tiujn vortojn, diris:Vere cxi tiu estas la Profeto.
7:41 Aliaj diris:CXi tiu estas la Kristo. Sed kelkaj diris:Tamen cxu el Galileo la Kristo venas?
7:42 CXu la Skribo ne diris, ke la Kristo venas el la idaro de David kaj el la vilagxo Bet-Lehxem, kie David estis?
7:43 Tiel farigxis pro li malkonsento inter la homamaso.
7:44 Kaj iuj el ili volis kapti lin, sed neniu metis sur lin la manojn.
7:45 Tiam la oficistoj revenis al la cxefpastroj kaj Fariseoj, kaj cxi tiuj diris al ili:Kial vi lin ne alkondukis?
7:46 Respondis la oficistoj:Ankoraux neniam tiel parolis homo.
7:47 La Fariseoj do respondis al ili:CXu vi ankaux estas erarigitaj?
7:48 CXu kredis al li iu el la regantoj, aux el la Fariseoj?
7:49 Sed tiu homamaso, kiu ne scias la legxon, estas malbenita.
7:50 Tiam Nikodemo (tiu, kiu venis nokte al Jesuo, estante unu el ili) diris al ili:
7:51 CXu nia legxo jugxas iun, se antauxe oni ne auxskultis lin, kaj ne sciigxis, kion li faras?
7:52 Ili respondis kaj diris al li:CXu vi ankaux estas el Galileo? Esploru,  kaj vidu, ke neniam el Galileo venas profeto.
7:53 Kaj cxiu iris al sia domo;
8:1 sed Jesuo iris al la monto Olivarba.
8:2 Kaj li revenis frumatene en la templon, kaj la tuta popolo venis al li;  kaj li sidigxis, kaj instruadis ilin.
8:3 Kaj la skribistoj kaj Fariseoj alkondukis virinon, kaptitan en adulto;  kaj stariginte sxin en la mezo,
8:4 ili diris al li:Majstro, cxi tiu virino estas kaptita adultante, en la faro mem.
8:5 En la legxo Moseo ordonis al ni tiajn sxtonmortigi; sed kion vi diras?
8:6 Kaj tion ili diris, provante lin, por povi lin akuzi pri io. Sed Jesuo sin klinis, kaj per fingro skribis sur la tero.
8:7 Kiam ili ankoraux demandis lin, li levigxis, kaj diris al ili:Kiu el vi estas senpeka, tiu unua jxetu sur sxin sxtonon.
8:8 Kaj denove li sin klinis kaj skribis sur la tero.
8:9 Sed auxdinte tion, ili eliris unu post alia, komencante de la plej maljunaj kaj gxis la lastaj; kaj restis Jesuo sola, kaj la virino staranta en la mezo.
8:10 Kaj Jesuo levigxis, kaj diris al sxi:Virino, kie ili estas? cxu neniu vin kondamnis?
8:11 Kaj sxi diris:Neniu, Sinjoro. Jesuo diris al sxi:Ankaux mi vin ne kondamnas; iru, kaj de nun ne plu peku.
8:12 Jesuo denove parolis al ili, dirante:Mi estas la lumo de la mondo; kiu min sekvas, tiu ne iros en mallumo, sed havos la lumon de la vivo.
8:13 La Fariseoj do diris al li:Vi atestas pri vi mem; via atesto ne estas vera.
8:14 Jesuo respondis kaj diris al ili:Kvankam mi atestas pri mi mem, tamen mia atesto estas vera; cxar mi scias, de kie mi venis, kaj kien mi iras; sed vi ne scias, de kie mi venis, nek kien mi iras.
8:15 Vi jugxas laux la karno; mi jugxas neniun.
8:16 Tamen, ecx se mi jugxas, mia jugxo estas vera; cxar mi ne estas sola,  sed mi kaj la Patro, kiu min sendis.
8:17 Estas ja skribite en via legxo, ke la atesto de du homoj estas vera.
8:18 Mi estas atestanto pri mi mem, kaj la Patro, kiu min sendis, atestas pri mi.
8:19 Ili do diris al li:Kie estas via Patro? Respondis Jesuo:Vi konas nek min, nek mian Patron; se vi konus min, vi konus ankaux mian Patron.
8:20 Tiujn vortojn Jesuo parolis en la trezorejo, dum li instruis en la templo; kaj neniu arestis lin, cxar lia horo ankoraux ne venis.
8:21 Jesuo do denove diris al ili:Mi foriras, kaj vi sercxos min, kaj vi mortos en via peko; kien mi iras, tien vi ne povas veni.
8:22 La Judoj do diris:CXu li sin mortigos? cxar li diras:Kien mi iras, tien vi ne povas veni.
8:23 Kaj li diris al ili:Vi estas de malsupre, mi estas de supre; vi estas de cxi tiu mondo, mi ne estas de cxi tiu mondo.
8:24 Mi tial diris al vi, ke vi mortos en viaj pekoj; cxar se vi ne kredos,  ke mi estas, vi mortos en viaj pekoj.
8:25 Ili do diris al li:Kiu vi estas? Jesuo diris al ili:Laux tio, kion mi diradis al vi de la komenco.
8:26 Mi havas multon por diri kaj jugxi pri vi; sed Tiu, kiu min sendis,  estas vera; kaj tion, kion mi auxdis de Li, mi parolas al la mondo.
8:27 Ili ne komprenis, ke li parolas al ili pri la Patro.
8:28 Jesuo do diris:Kiam vi levos la Filon de homo, tiam vi scios, ke mi estas, kaj ke mi ne faras ion per mi mem; sed kiel la Patro instruis min,  tion mi parolas.
8:29 Kaj Tiu, kiu min sendis, estas kun mi; Li ne lasis min sola; cxar mi cxiam faras tion, kio placxas al Li.
8:30 Dum li parolis tion, multaj kredis al li.
8:31 Jesuo do diris al la Judoj, kiuj kredis al li:Se vi restos en mia vorto,  vi estas vere miaj discxiploj;
8:32 kaj vi scios la veron, kaj la vero vin liberigos.
8:33 Ili respondis al li:Ni estas idaro de Abraham, kaj ankoraux al neniu ni estis sklavoj; kial vi diras:Vi estos liberigitaj?
8:34 Jesuo respondis al ili:Vere, vere, mi diras al vi:CXiu, kiu faras pekon,  estas sklavo de peko.
8:35 Kaj la sklavo ne cxiam restas en la domo, sed la filo cxiam restas.
8:36 Se do la Filo vin liberigos, vi estos efektive liberaj.
8:37 Mi scias, ke vi estas idaro de Abraham; sed vi celas mortigi min, cxar mia vorto ne progresas en vi.
8:38 Mi parolas tion, kion mi vidis cxe mia Patro; kaj vi ankaux faras tion,  kion vi vidis cxe via patro.
8:39 Ili respondis kaj diris al li:Nia patro estas Abraham. Jesuo diris al ili:Se vi estus Abrahamidoj, vi farus la farojn de Abraham.
8:40 Sed nun vi celas mortigi min, homon, kiu parolis al vi la veron, kiun mi auxdis de Dio; tion Abraham ne faris.
8:41 Vi faras la farojn de via patro. Tiam ili diris al li:Ni ne naskigxis per malcxasteco; unu Patron ni havas, Dion.
8:42 Jesuo diris al ili:Se Dio estus via Patro, vi min amus; cxar de Dio mi elvenis, kaj estas veninta; cxar mi ne venis de mi mem, sed Li min sendis.
8:43 Kial vi ne komprenas mian parolon? Tial, ke vi ne povas auxdi mian vorton.
8:44 Vi estas de patro, la diablo, kaj vi volas fari la dezirojn de via patro. Li estis hommortiganto de la komenco, kaj ne staras en la vero, cxar vero ne estas en li. Kiam li parolas mensogon, li parolas sian proprajxon,  cxar li estas mensoganto, kaj la patro de gxi.
8:45 Sed tial, ke mi parolas la veron, vi ne kredas al mi.
8:46 Kiu el vi pruvas kontraux mi pekon? Se mi diras la veron, kial vi ne kredas al mi?
8:47 Kiu estas de Dio, tiu auxskultas la vortojn de Dio; vi ne auxskultas,  cxar vi ne estas el Dio.
8:48 La Judoj respondis kaj diris al li:CXu ne prave ni diras, ke vi estas Samariano kaj havas demonon?
8:49 Jesuo respondis:Mi ne havas demonon; sed mi honoras mian Patron, kaj vi min malhonoras.
8:50 Sed mi ne sercxas mian gloron:estas Unu, kiu sercxas kaj jugxas.
8:51 Vere, vere, mi diras al vi:Se iu observos mian vorton, tiu la morton neniam vidos.
8:52 La Judoj diris al li:Nun ni scias, ke vi havas demonon. Mortis Abraham,  kaj la profetoj; kaj vi diras:Se iu observos mian vorton, tiu la morton neniam gustumos.
8:53 CXu vi estas pli granda ol nia patro Abraham, kiu mortis? kaj la profetoj mortis; kiu vi pretendas esti?
8:54 Jesuo respondis:Se mi gloros min mem, mia gloro estas nenio; Tiu, kiu min gloras, estas mia Patro, pri kiu vi diras, ke Li estas via Dio;
8:55 kaj vi Lin ne konis, sed mi Lin konas; kaj se mi diros, ke mi Lin ne konas, mi estos, kiel vi, mensoganto; sed mi Lin konas, kaj observas Lian vorton.
8:56 Via patro Abraham gxojegis vidi mian tagon, kaj li vidis kaj estis ravita.
8:57 Tiam la Judoj diris al li:Vi ankoraux ne estas kvindekjara, kaj cxu vi vidis Abrahamon?
8:58 Jesuo diris al ili:Vere, vere, mi diras al vi:Antaux ol naskigxis Abraham, mi ekzistas.
8:59 Tiam ili prenis sxtonojn, por jxeti sur lin; sed Jesuo sin kasxis, kaj eliris el la templo.
9:1 Kaj preterirante, li vidis viron blindan de post la naskigxo.
9:2 Kaj liaj discxiploj demandis lin, dirante:Rabeno, kiu do pekis, cxi tiu viro, aux liaj gepatroj, ke li naskigxis blinda?
9:3 Jesuo respondis:Nek cxi tiu viro pekis, nek liaj gepatroj; sed por ke la faroj de Dio aperu en li.
9:4 Dum estas tago, mi devas prilabori la farojn de Tiu, kiu min sendis;  venas la nokto, kiam neniu povas labori.
9:5 Dum mi estas en la mondo, mi estas la lumo de la mondo.
9:6 Dirinte tion, li kracxis sur la teron, kaj faris el la kracxajxo koton,  kaj sxmiris per la koto la okulojn de la blindulo,
9:7 kaj diris al li:Iru, lavu vin en la lageto de SXiloahx (tio estas,  Sendito). Li do foriris, kaj sin lavis, kaj revenis vidanta.
9:8 La najbaroj do, kaj tiuj, kiuj antauxe vidis lin, ke li estas almozulo,  diris:CXu cxi tiu ne estas tiu, kiu sidis kaj petis almozojn?
9:9 Unuj diris:Li estas; aliaj diris:Ne, sed li estas simila al tiu. Li diris:Tiu mi estas.
9:10 Ili do diris al li:Kiamaniere viaj okuloj malfermigxis?
9:11 Li respondis kaj diris:La homo, nomata Jesuo, faris koton kaj sxmiris miajn okulojn, kaj diris al mi:Iru al SXiloahx, kaj vin lavu; kaj mi iris,  kaj lavis min, kaj mi ricevis vidpovon.
9:12 Tiam ili diris al li:Kie li estas? Li diris:Mi ne scias.
9:13 Ili kondukis al la Fariseoj la iam blindan viron.
9:14 Sed estis sabato la tago, en kiu Jesuo faris la koton kaj malfermis liajn okulojn.
9:15 La Fariseoj do denove demandis lin, kiamaniere li ricevis vidpovon. Kaj li diris al ili:Li metis koton sur miajn okulojn, kaj mi lavis min, kaj mi vidas.
9:16 Unuj do el la Fariseoj diris:CXi tiu homo ne estas de Dio, cxar li ne observas la sabaton. Aliaj diris:Kiel povas homo pekulo fari tiajn signojn?  Kaj malkonsento estis inter ili.
9:17 Denove ili diris al la blindulo:Kion vi diras pri li rilate tion, ke li malfermis viajn okulojn? Li diris:Li estas profeto.
9:18 La Judoj ne kredis pri li, ke li estis antauxe blinda, kaj ke li ricevis vidpovon, gxis ili alvokis la gepatrojn de tiu, kiu ricevis vidpovon,
9:19 kaj demandis ilin, dirante:CXu cxi tiu estas via filo, kiu, vi diras,  naskigxis blinda? kiel do li nun vidas?
9:20 Liaj gepatroj respondis kaj diris:Ni scias, ke cxi tiu estas nia filo,  kaj ke li naskigxis blinda;
9:21 sed kial li nun vidas, ni ne scias; kaj kiu malfermis liajn okulojn, ni ne scias; demandu lin, li havas plenagxon; li pri si mem parolos.
9:22 Tion diris la gepatroj, cxar ili timis la Judojn; cxar la Judoj jam interkonsentis, ke se iu konfesos, ke li estas la Kristo, tiu estu forigita el la sinagogo.
9:23 Tial la gepatroj diris:Li havas plenagxon, demandu lin.
9:24 Ili do denove alvokis la viron, kiu estis blinda, kaj diris al li:Donu gloron al Dio; ni certe scias, ke tiu homo estas pekulo.
9:25 Li do respondis:CXu li estas pekulo, mi ne scias; unu aferon mi scias,  ke mi estis blinda kaj nun vidas.
9:26 Tiam ili diris al li denove:Kion li faris al vi? kiamaniere li malfermis viajn okulojn?
9:27 Li respondis al ili:Mi jxus diris al vi, kaj vi ne atentis; kial vi volas denove gxin auxdi? cxu vi ankaux volas farigxi liaj discxiploj?
9:28 Tiam ili insultis lin, kaj diris:Vi estas lia discxiplo, sed ni estas discxiploj de Moseo.
9:29 Ni scias, ke Dio parolis al Moseo; sed pri cxi tiu, ni ne scias, de kie li estas.
9:30 La viro respondis kaj diris al ili:Jen la mirindajxo, ke vi ne scias, de kie li estas, kaj tamen li malfermis miajn okulojn.
9:31 Ni scias, ke Dio ne atentas pekulojn; sed se iu estas adoranto de Dio kaj plenumas Lian volon, tiun Li atentas.
9:32 De la komenco de la mondo oni neniam auxdis, ke iu malfermis la okulojn de homo, kiu naskigxis blinda.
9:33 Se cxi tiu homo ne estus de Dio, li nenion povus fari.
9:34 Ili respondis kaj diris al li:Vi tute naskigxis en pekoj, kaj cxu vi nin instruas? Kaj ili forpelis lin eksteren.
9:35 Jesuo auxdis, ke ili forpelis lin; kaj trovinte lin, li diris al li:CXu vi kredas al la Filo de Dio?
9:36 Li respondis kaj diris:Kiu li estas, Sinjoro, por ke mi kredu al li?
9:37 Jesuo diris al li:Vi lin vidis; kaj li estas tiu, kiu parolas kun vi.
9:38 Kaj li diris:Sinjoro, mi kredas. Kaj li adorklinigxis al li.
9:39 Kaj Jesuo diris:Por jugxo mi venis en cxi tiun mondon, por ke la nevidantoj vidu, kaj ke la vidantoj farigxu blindaj.
9:40 Kaj tion auxdis tiuj el la Fariseoj, kiuj estis kun li; kaj ili diris al li:CXu ni ankaux estas blindaj?
9:41 Jesuo diris al ili:Se vi estus blindaj, vi ne havus pekon; sed nun vi diras:Ni vidas; via peko do restas.
10:1 Vere, vere, mi diras al vi:Kiu eniras en la sxafejon ne tra la pordo,  sed aliloke suprengrimpas, tiu estas sxtelisto kaj rabisto.
10:2 Sed kiu eniras tra la pordo, tiu estas la pasxtisto de la sxafoj.
10:3 Al tiu la pordisto malfermas; kaj la sxafoj auxskultas lian vocxon, kaj li alvokas laux nomoj siajn proprajn sxafojn, kaj elkondukas ilin.
10:4 Kaj kiam li kondukis eksteren siajn sxafojn, li iras antaux ili, kaj la sxafoj lin sekvas, cxar ili konas lian vocxon.
10:5 Kaj fremdulon ili ne sekvos, sed forkuros de li, cxar ili ne konas la vocxon de fremduloj.
10:6 Tiun alegorion Jesuo diris al ili; sed ili ne komprenis, kiajn aferojn li parolas al ili.
10:7 Jesuo do diris denove al ili:Vere, vere, mi diras al vi:Mi estas la pordo de la sxafoj.
10:8 CXiuj, kiuj venis pli frue ol mi, estas sxtelistoj kaj rabistoj; sed la sxafoj ne auxskultis ilin.
10:9 Mi estas la pordo; se iu tra mi eniras, tiu estos savita; kaj li eniros kaj eliros, kaj trovos pasxtajxon.
10:10 La sxtelisto ne venas, krom por sxteli kaj bucxi kaj pereigi; mi venis,  por ke ili havu vivon, kaj havu gxin abunde.
10:11 Mi estas la bona pasxtisto; la bona pasxtisto demetas sian vivon por la sxafoj.
10:12 La dungito, kaj tiu, kiu ne estas pasxtisto, kies proprajxo la sxafoj ne estas, ekvidas la lupon venanta kaj lasas la sxafojn kaj forkuras; kaj la lupo ilin kaptas kaj dispelas;
10:13 li forkuras tial, ke li estas dungito kaj ne zorgas pri la sxafoj.
10:14 Mi estas la bona pasxtisto, kaj mi konas la miajn, kaj la miaj min konas
10:15 tiel same, kiel la Patro min konas, kaj mi konas la Patron; kaj mi demetas mian vivon por la sxafoj.
10:16 Kaj aliajn sxafojn mi havas, kiuj ne estas de cxi tiu gregejo; ilin ankaux mi devas alkonduki, kaj ili auxskultos mian vocxon; kaj estos unu grego, unu pasxtisto.
10:17 Pro tio la Patro min amas, ke mi demetas mian vivon, por ke mi gxin reprenu.
10:18 Neniu gxin forprenas de mi, sed mi gxin demetas memvole. Mi havas la rajton gxin demeti, kaj mi havas la rajton gxin repreni. CXi tiun ordonon mi ricevis de mia Patro.
10:19 Denove farigxis malkonsento inter la Judoj pro tiuj diroj.
10:20 Kaj multaj el ili diris:Li havas demonon kaj estas freneza; kial vi lin auxskultas?
10:21 Aliaj diris:Tiuj ne estas diroj de demonhavanto. CXu demono povas malfermi la okulojn de blinduloj?
10:22 Okazis la festo de inauxguro en Jerusalem, kaj estis vintro;
10:23 kaj Jesuo promenis en la templo, en la portiko de Salomono.
10:24 La Judoj do cxirkauxis lin, kaj diris al li:GXis kiam vi tenas en dubo nian animon? Se vi estas la Kristo, diru al ni malkasxe.
10:25 Jesuo respondis al ili:Mi diris al vi, kaj vi ne kredas; la faroj,  kiujn mi faras en la nomo de mia Patro, atestas pri mi.
10:26 Sed vi ne kredas, cxar vi ne estas el miaj sxafoj.
10:27 Miaj sxafoj auxskultas mian vocxon, kaj mi ilin konas, kaj ili min sekvas;
10:28 kaj mi donas al ili eternan vivon; kaj ili neniam pereos, kaj neniu ilin forkaptos el mia mano.
10:29 Mia Patro, kiu donis ilin al mi, superas cxion; kaj neniu povas ion forkapti el la mano de mia Patro.
10:30 Mi kaj la Patro estas unu.
10:31 Tiam la Judoj denove prenis sxtonojn, por sxtonmortigi lin.
10:32 Jesuo respondis al ili:Multajn bonajn farojn mi montris al vi de mia Patro; pro kiu el ili vi volas sxtonmortigi min?
10:33 La Judoj respondis:Ne pro bona faro ni volas sxtonmortigi vin, sed pro blasfemo, kaj cxar vi, estante homo, pretendas esti Dio.
10:34 Jesuo respondis:CXu ne estas skribite en via legxo:Mi diris:Vi estas dioj?
10:35 Se li nomis dioj tiujn, al kiuj venis la vorto de Dio (kaj la Skribo ne povas esti nuligita),
10:36 cxu vi diras pri tiu, kiun la Patro konsekris kaj sendis en la mondon:Vi blasfemas; cxar mi diris:Mi estas Filo de Dio?
10:37 Se mi ne faras la farojn de mia Patro, ne kredu al mi.
10:38 Sed se mi faras ilin, kvankam vi ne kredas al mi, kredu la farojn, por ke vi sciu kaj komprenu, ke la Patro estas en mi, kaj mi en la Patro.
10:39 Ili denove celis kapti lin, sed li iris for de ilia mano.
10:40 Li foriris denove trans Jordanon tien, kie Johano unue baptis, kaj tie li restadis.
10:41 Kaj multaj venis al li, kaj diris:Johano ja ne faris signon; sed cxio,  kion Johano diris pri cxi tiu, estis vera.
10:42 Kaj tie multaj kredis al li.
11:1 Kaj estis unu malsanulo, nomata Lazaro, el Betania, la vilagxo de Maria kaj sxia fratino Marta.
11:2 Tiu Maria, kies frato Lazaro estis malsana, estis tiu sama, kiu sxmiris la Sinjoron per sxmirajxo kaj visxis liajn piedojn per siaj haroj.
11:3 La fratinoj do sendis al li, dirante:Sinjoro, jen tiu, kiun vi amas,  estas malsana.
11:4 Sed Jesuo, auxdinte tion, diris:CXi tiu malsano estas ne por la morto,  sed por la gloro de Dio, por ke la Filo de Dio estu per gxi glorata.
11:5 Kaj Jesuo amis Martan kaj sxian fratinon kaj Lazaron.
11:6 Kaj kiam li sciigxis, ke tiu estas malsana, li restis ankoraux du tagojn en la loko, kie li estis.
11:7 Poste li diris al la discxiploj:Ni iru returne en Judujon.
11:8 La discxiploj diris al li:Rabeno, la Judoj jxus celis sxtonmortigi vin;  kaj cxu vi denove iras tien?
11:9 Jesuo respondis:CXu ne estas dek du horoj en la tago? Se iu iras dum la tago, li ne faletas, cxar li vidas la lumon de cxi tiu mondo.
11:10 Sed se iu iras dum la nokto, li faletas, cxar en li ne estas la lumo.
11:11 Tion li parolis, kaj poste li diris al ili:Nia amiko Lazaro endormigxis, sed mi iras, por veki lin el lia dormo.
11:12 La discxiploj do diris:Sinjoro, se li endormigxis, li resanigxos.
11:13 Jesuo parolis pri lia morto; sed ili supozis, ke li parolas pri ripozo en dormo.
11:14 Tiam Jesuo diris al ili klare:Lazaro jam mortis.
11:15 Kaj pro vi mi gxojas, ke mi ne cxeestis tie, por ke vi kredu; tamen ni iru al li.
11:16 Tiam Tomaso, nomata Didimo, diris al siaj kundiscxiploj:Ni ankaux iru,  por ke ni mortu kun li.
11:17 Kiam Jesuo alvenis, li trovis lin jam kvar tagojn entombigita.
11:18 Kaj Betania estis proksime de Jerusalem, en la distanco de cxirkaux dek kvin stadioj;
11:19 kaj multaj el la Judoj jam venis al Marta kaj Maria, por konsoli ilin pri ilia frato.
11:20 Marta do, kiam sxi eksciis, ke Jesuo alproksimigxas, iris al li renkonte; sed Maria ankoraux sidis en la domo.
11:21 Tiam diris Marta al Jesuo:Sinjoro, se vi estus cxi tie, mia frato ne estus mortinta.
11:22 Sed ecx nun mi scias, ke kion ajn vi petos de Dio, tion Dio donos al vi.
11:23 Jesuo diris al sxi:Via frato relevigxos.
11:24 Marta diris al li:Mi scias, ke li relevigxos cxe la relevigxo en la lasta tago.
11:25 Jesuo diris al sxi:Mi estas la relevigxo kaj la vivo; kiu kredas al mi,  ecx se li estos mortinta, tiu vivos,
11:26 kaj cxiu, kiu vivas kaj kredas al mi, por cxiam ne mortos. CXu vi tion kredas?
11:27 SXi diris al li:Jes, Sinjoro, mi jam kredas, ke vi estas la Kristo, la Filo de Dio, la venanta en la mondon.
11:28 Kaj dirinte tion, sxi foriris, kaj vokis sekrete sian fratinon Maria,  dirante:La Majstro cxeestas, kaj vokas vin.
11:29 Kaj sxi, auxdinte tion, levigxis rapide kaj iris al li.
11:30 (Sed Jesuo ankoraux ne eniris en la vilagxon, sed estis en la loko, kie Marta lin renkontis.)
11:31 La Judoj do, kiuj estis kun sxi en la domo kaj konsolis sxin, vidinte,  ke Maria levigxis subite kaj eliris, sekvis sxin, dirante:SXi iras al la tombo, por plori tie.
11:32 Kiam Maria alvenis al la loko, kie Jesuo estis, kaj lin vidis, sxi falis antaux liaj piedoj, dirante:Sinjoro, se vi estus cxi tie, mia frato ne estus mortinta.
11:33 Kiam do Jesuo vidis sxin ploranta kaj la Judojn ankaux, kiuj venis kun sxi, plorantaj, li gxemis en la spirito kaj maltrankviligxis,
11:34 kaj diris:Kie vi lin kusxigis? Ili diris al li:Sinjoro, venu kaj vidu.
11:35 Jesuo larmis.
11:36 La Judoj do diris:Jen kiel li lin amis!
11:37 Sed kelkaj el ili diris:CXu cxi tiu, kiu malfermis la okulojn de la blindulo, ne povus kauxzi ankaux, ke cxi tiu homo ne mortu?
11:38 Tiam Jesuo, denove gxemante en si, venis al la tombo. GXi estis kaverno, kaj sur gxi kusxis sxtono.
11:39 Jesuo diris:Forprenu la sxtonon. Marta, la fratino de la mortinto,  diris al li:Sinjoro, li jam malbonodoras, cxar li estis tie kvar tagojn.
11:40 Jesuo diris al sxi:CXu mi ne diris al vi, ke se vi kredos, vi vidos la gloron de Dio?
11:41 Oni do forprenis la sxtonon. Kaj Jesuo levis siajn okulojn, kaj diris:Patro, mi dankas Vin, ke Vi min auxskultis.
11:42 Kaj mi sciis, ke Vi cxiam auxskultas min; sed pro la cxirkauxstaranta homamaso mi tion diris, por ke ili kredu, ke Vi min sendis.
11:43 Kaj dirinte tion, li kriis per lauxta vocxo:Lazaro, elvenu.
11:44 Kaj la mortinto elvenis, kun la manoj kaj piedoj ligitaj per tombotukoj; kaj lia vizagxo estis cxirkauxligita per visxtuko. Jesuo diris al ili:Malligu lin, kaj lasu lin iri.
11:45 Tiam multaj el la Judoj, kiuj venis al Maria, kaj vidis, kion li faris,  kredis al li.
11:46 Sed kelkaj el ili foriris al la Fariseoj, kaj rakontis al ili tion,  kion Jesuo faris.
11:47 Tial la cxefpastroj kaj la Fariseoj kunvenigis sinedrion, kaj diris:Kion ni faras? cxar cxi tiu homo faras multajn signojn;
11:48 se ni lasos lin tiel, cxiuj kredos al li, kaj la Romanoj venos kaj forigos nian lokon kaj nian nacion.
11:49 Sed unu el ili, Kajafas, cxefpastro en tiu sama jaro, diris al ili:Vi scias nenion,
11:50 nek konsideras, ke bone estas por vi, ke unu homo mortu por la popolo,  kaj ke la tuta nacio ne pereu.
11:51 Sed li diris tion ne de si mem; sed estante cxefpastro en tiu jaro, li profetis, ke Jesuo mortos por la nacio;
11:52 kaj ne nur por la nacio, sed ankaux por ke li kunvenigu en unu la cxie disjxetitajn filojn de Dio.
11:53 De post tiu tago do ili konsiligxis, por lin mortigi.
11:54 Tial Jesuo ne plu iris publike inter la Judoj, sed foriris de tie en la kamparon apud la dezerto, en urbon nomatan Efraim; kaj tie li restadis kun la discxiploj.
11:55 Kaj la Pasko de la Judoj proksimigxis, kaj multaj supreniris el la kamparo al Jerusalem antaux la Pasko, por sin sanktigi.
11:56 Ili do sercxis Jesuon, kaj parolis inter si, starante en la templo:Kion vi pensas? CXu ke li ne venos al la festo?
11:57 Kaj la cxefpastroj kaj la Fariseoj jam antauxe ordonis, ke se iu scias,  kie li estas, tiu montru tion, por ke oni lin kaptu.
12:1 Jesuo do ses tagojn antaux la Pasko venis al Betania, kie estis Lazaro,  kiun Jesuo relevis el inter la mortintoj.
12:2 Oni do pretigis por li tie vespermangxon, kaj Marta servadis; sed Lazaro estis unu el tiuj, kiuj sidis kun li cxe mangxo.
12:3 Tiam Maria prenis funton da pura narda sxmirajxo tre multekosta, sxmiris la piedojn de Jesuo, kaj visxis liajn piedojn per siaj haroj; kaj la domo plenigxis de la odoro de la sxmirajxo.
12:4 Sed diris Judas Iskariota, unu el liaj discxiploj, kiu estis lin perfidonta:
12:5 Kial oni ne vendis cxi tiun sxmirajxon por tricent denaroj kaj donis al malricxuloj?
12:6 Tion li diris, ne cxar li zorgis pri la malricxuloj; sed cxar li estis sxtelisto, kaj havis la monujon kaj forprenadis tion, kion oni metis en gxin.
12:7 Sed Jesuo diris:Lasu sxin konservi gxin por la tago de mia entombigo.
12:8 CXar la malricxulojn vi cxiam havas kun vi, sed min vi ne cxiam havas.
12:9 La amaso de la Judoj do sciigxis, ke li estas tie; kaj ili venis ne nur pro Jesuo, sed ankaux por vidi Lazaron, kiun li levis el la mortintoj.
12:10 Sed la cxefpastroj konsiligxis, ke ili mortigu ankaux Lazaron;
12:11 cxar pro li multaj Judoj foriris, kaj kredis al Jesuo.
12:12 En la sekvanta tago granda homamaso, veninte al la festo, kaj sciigxinte, ke Jesuo venas al Jerusalem,
12:13 prenis brancxojn de la palmoj, kaj iris al li renkonte, kaj kriis:Hosana! Estu benata la Regxo de Izrael, kiu venas en la nomo de la Eternulo!
12:14 Kaj Jesuo, trovinte junan azenon, sidis sur gxi, kiel estas skribite:
12:15 Ne timu, filino de Cion:jen via Regxo venas, sidanta sur ido de azeno.
12:16 Tion la discxiploj unue ne komprenis; sed post la glorigxo de Jesuo ili rememoris, ke tio estis skribita pri li kaj ke oni faris al li tion.
12:17 La homamaso do, kiu cxeestis kun li, kiam li elvokis Lazaron el la tombo, kaj levis lin el la mortintoj, atestis pri li.
12:18 Pro tio ankaux la homamaso iris al li renkonte, cxar ili sciigxis, ke li faris tiun signon.
12:19 La Fariseoj do diris inter si:Vidu, kiel nenio prosperis al vi; jen la mondo eliris post li.
12:20 Kaj inter tiuj, kiuj alvojagxis por adorklinigxi cxe la festo, estis iuj Grekoj;
12:21 tiuj do venis al Filipo, kiu estis el Betsaida Galilea, kaj petis lin,  dirante:Sinjoro, ni volas vidi Jesuon.
12:22 Filipo venis kaj sciigis Andreon; kaj poste Andreo kaj Filipo venis kaj sciigis Jesuon.
12:23 Sed Jesuo respondis al ili, dirante:Venis la horo, por ke la Filo de homo estu glorata.
12:24 Vere, vere, mi diras al vi:Se la tritika grenero ne falas en la teron kaj ne mortas, gxi restas sola; sed se gxi mortas, gxi donas multe da frukto.
12:25 Kiu amas sian vivon, tiu gxin perdas; kaj kiu malamas sian vivon en cxi tiu mondo, tiu gxin konservos gxis eterna vivo.
12:26 Se iu min servas, tiu sekvu min; kaj kie mi estas, tie ankaux estos mia servanto; se iu min servas, tiun la Patro honoros.
12:27 Nun maltrankviligxas mia animo; kaj kion mi diru? Patro, savu min el cxi tiu horo. Sed por tio mi venis gxis cxi tiu horo.
12:28 Patro, gloru Vian nomon. Tiam vocxo venis el la cxielo:Mi jam gloris gxin kaj denove gloros.
12:29 Do la apudstaranta homamaso, auxdinte, diris, ke tondris; aliaj diris:Angxelo parolis al li.
12:30 Jesuo respondis kaj diris:Ne por mi venis tiu vocxo, sed por vi.
12:31 Nun estas la jugxo de cxi tiu mondo; nun la estro de cxi tiu mondo estos elpelita.
12:32 Kaj mi, se mi estos suprenlevita de sur la tero, altiros al mi cxiujn homojn.
12:33 Tion li diris, per aludo montrante, per kia morto li mortos.
12:34 La homamaso respondis al li:Ni auxdis el la legxo, ke la Kristo restados por cxiam; kaj kiel vi diras:La Filo de homo devas esti suprenlevita? Kiu estas cxi tiu Filo de homo?
12:35 Jesuo do diris al ili:Ankoraux mallongan tempon estas la lumo kun vi.  Iradu, dum vi havas la lumon, por ke la mallumo ne venu sur vin; cxar tiu,  kiu iradas en mallumo, ne scias, kien li iras.
12:36 Dum vi havas lumon, kredu al la lumo, por ke vi farigxu filoj de lumo.  Tion parolis Jesuo, kaj li foriris, kaj sin kasxis for de ili.
12:37 Sed kvankam li jam faris tiom da signoj antaux ili, tamen ili ne kredis al li;
12:38 por ke plenumigxu la vorto de la profeto Jesaja, kiun li parolis:      Ho Eternulo, kiu kredis nian raporton?   Kaj super kiu malkasxigxis la brako de la Eternulo?
12:39 Pro tio ili ne povis kredi, cxar Jesaja diris plue:
12:40 Li blindigis iliajn okulojn kaj sensentigis ilian koron,   Por ke ili ne vidu per siaj okuloj, kaj ke ili ne komprenu per sia koro,   Kaj ke ili ne konvertigxu,   Kaj ke Mi ilin ne sanigu.
12:41 Tion diris Jesaja, cxar li vidis lian gloron kaj parolis pri li.
12:42 Tamen ecx el la regantoj multaj kredis al li; sed pro la Fariseoj ili ne konfesis lin, por ke ili ne estu elpelitaj el la sinagogo;
12:43 cxar ili sxatis la lauxdon de homoj pli, ol la gloron de Dio.
12:44 Kaj Jesuo kriis kaj diris:Kiu kredas al mi, tiu kredas ne al mi, sed al Tiu, kiu min sendis.
12:45 Kaj kiu vidas min, tiu vidas ankaux Tiun, kiu min sendis.
12:46 Mi venis lumo en la mondon, por ke cxiu, kiu kredas al mi, ne restadu en mallumo.
12:47 Kaj se iu auxdas miajn dirojn kaj ne plenumas ilin, mi lin ne jugxas;  cxar mi venis, ne por jugxi la mondon, sed por savi la mondon.
12:48 Tiu, kiu forrifuzas min kaj ne akceptas miajn dirojn, havas jugxonton;  la vorto, kiun mi parolis, jugxos lin en la lasta tago.
12:49 CXar mi ne parolis de mi mem; sed la Patro, kiu sendis min, mem ordonis al mi, kion mi parolu, kaj kion mi diru.
12:50 Kaj mi scias, ke Lia ordono estas eterna vivo; kion do mi parolas,  gxuste kiel la Patro diris al mi, tiel mi parolas.
13:1 Kaj antaux la Paska festo Jesuo, sciante, ke lia horo venis, por ke li transiru el cxi tiu mondo al la Patro, aminte siajn proprulojn, kiuj estis en la mondo, amis ilin gxis la fino.
13:2 Kaj dum la vespermangxo, kiam la diablo jam metis en la koron de Judas Iskariota, filo de Simon, la intencon perfidi lin,
13:3 Jesuo, sciante, ke la Patro donis cxion en liajn manojn, kaj ke li venis de Dio kaj iras al Dio,
13:4 levigxis de la vespermangxo kaj demetis siajn vestojn; kaj li prenis visxtukon, kaj sin zonis.
13:5 Poste li versxis akvon en la pelvon, kaj komencis lavi la piedojn de la discxiploj kaj visxi ilin per la tuko, per kiu li estis zonita.
13:6 Tiam li venis al Simon Petro. CXi tiu diris al li:Sinjoro, cxu vi lavas al mi la piedojn?
13:7 Jesuo respondis kaj diris al li:Kion mi faras, vi nun ne scias, sed poste vi komprenos.
13:8 Petro diris al li:Vi ja neniam lavos miajn piedojn. Respondis al li Jesuo:Se mi ne lavas vin, vi ne partoprenas kun mi.
13:9 Simon Petro diris al li:Sinjoro, ne nur miajn piedojn, sed ankaux la manojn kaj la kapon.
13:10 Jesuo diris al li:Kiu sin jam banis, tiu bezonas nur, ke oni lavu la piedojn, kaj li estas tuta pura; kaj vi estas puraj, tamen ne cxiuj.
13:11 CXar li konis tiun, kiu perfidos lin; tial li diris:Vi ne cxiuj estas puraj.
13:12 Kiam do li jam lavis iliajn piedojn kaj surmetis siajn vestojn kaj denove sidigxis, li diris al ili:CXu vi scias, kion mi faris al vi?
13:13 Vi nomas min Majstro kaj Sinjoro; kaj prave vi diras, cxar tia mi estas.
13:14 Se do mi, la Sinjoro kaj la Majstro, lavis viajn piedojn, vi ankaux devas inter vi lavi la piedojn.
13:15 CXar mi donis al vi ekzemplon, por ke vi ankaux faru tion, kion mi faris al vi.
13:16 Vere, vere, mi diras al vi:Sklavo ne estas pli granda ol lia sinjoro;  nek estas la sendito pli granda ol la sendinto.
13:17 Se cxi tion vi scias, vi estas felicxaj, se tion vi faras.
13:18 Ne pri vi cxiuj mi parolas; mi scias, kiujn mi elektis; sed por ke plenumigxu la Skribo:Tiu, kiu mangxas mian panon, levis kontraux min la piedon.
13:19 De nun mi parolas al vi pri tio, antaux ol gxi okazos, por ke, kiam gxi okazos, vi kredu, ke mi estas.
13:20 Vere, vere, mi diras al vi:Kiu akceptas tiun, kiun mi sendas, tiu akceptas min; kaj kiu min akceptas, tiu akceptas Tiun, kiu min sendis.
13:21 Dirinte tion, Jesuo maltrankviligxis en spirito, kaj ateste parolis,  dirante:Vere, vere, mi diras al vi, ke unu el vi min perfidos.
13:22 Tiam la discxiploj rigardis unu la alian, dubante pri kiu li parolas.
13:23 Estis apud la sino de Jesuo unu el liaj discxiploj, kiun Jesuo amis.
13:24 Simon Petro do faris signon al li, ke li demandu, pri kiu li parolas.
13:25 Tiu do, klinigxante al la brusto de Jesuo, diris al li:Sinjoro, kiu gxi estas?
13:26 Jesuo respondis:GXi estas tiu, por kiu mi trempos la pecon kaj donos al li. Kaj trempinte la pecon, li donis gxin al Judas Iskariota, filo de Simon.
13:27 Kaj post la peco, tiam Satano eniris en lin. Jesuo do diris al li:Kion vi faras, tion faru senprokraste.
13:28 Sed neniu el la kunmangxantoj sciis, kial li diris al li tion.
13:29 Iuj pensis, cxar Judas havis la monujon, ke Jesuo diris al li:Acxetu tion, kion ni bezonas por la festo; aux ke li donu ion al la malricxuloj.
13:30 Li do, ricevinte la pecon, tuj eliris; kaj estis nokto.
13:31 Kiam li eliris, Jesuo diris:Nun la Filo de homo estas glorata, kaj Dio estas glorata en li;
13:32 kaj Dio gloros lin en Si mem, kaj tuj Li gloros lin.
13:33 Infanoj, ankoraux mallongan tempon mi estas kun vi. Vi min sercxos; kaj kiel mi diris al la Judoj:Kien mi iras, tien vi ne povas veni, tiel ankaux al vi mi nun diras.
13:34 Novan ordonon mi donas al vi, ke vi amu unu alian; kiel mi amis vin,  tiel vi ankaux amu unu alian.
13:35 Per tio cxiuj homoj scios, ke vi estas miaj discxiploj, se vi havos amon unu al alia.
13:36 Simon Petro diris al li:Sinjoro, kien vi iras? Jesuo respondis:Kien mi iras, vi ne povas min sekvi nun, sed poste vi min sekvos.
13:37 Petro diris al li:Sinjoro, kial mi ne povas vin sekvi nun? mi demetos por vi mian vivon.
13:38 Jesuo respondis al li:CXu vi demetos por mi vian vivon? Vere, vere, mi diras al vi:La koko ne krios, antaux ol vi min malkonfesos tri fojojn.
14:1 Ne maltrankviligxu via koro; vi kredas al Dio, kredu ankaux al mi.
14:2 CXe la domo de mia Patro estas multe da logxejoj; se ne tiel estus, mi dirus al vi; mi iras, por pretigi por vi lokon.
14:3 Kaj se mi iros kaj pretigos por vi lokon, mi revenos kaj ricevos vin al mi mem, por ke vi ankaux estu tie, kie mi estas.
14:4 Kaj kien mi iras, vi scias, kaj vi konas la vojon.
14:5 Tomaso diris al li:Sinjoro, ni ne scias, kien vi iras; kiel ni konas la vojon?
14:6 Jesuo diris al li:Mi estas la vojo kaj la vero kaj la vivo; neniu venas al la Patro krom per mi.
14:7 Se vi min konus, vi konus ankaux mian Patron; kaj de nun vi konas Lin kaj Lin vidis.
14:8 Filipo diris al li:Sinjoro, montru al ni la Patron, kaj por ni tio suficxos.
14:9 Jesuo diris al li:CXu mi estas kun vi tiel longan tempon, kaj vi min ne konas, Filipo? tiu, kiu vidis min, vidis ankaux la Patron; kiel vi diras:Montru al ni la Patron?
14:10 CXu vi ne kredas, ke mi estas en la Patro kaj la Patro en mi? la vortojn, kiujn mi parolas al vi, mi parolas ne de mi mem; sed la Patro,  restanta en mi, faras Siajn farojn.
14:11 Kredu al mi, ke mi estas en la Patro, kaj la Patro en mi; aux almenaux kredu al mi pro la faroj mem.
14:12 Vere, vere, mi diras al vi:Kiu kredas al mi, tiu ankaux faros la farojn, kiujn mi faras; kaj li faros pli grandajn ol tiuj, cxar mi iras al la Patro.
14:13 Kaj kion ajn vi petos en mia nomo, tion mi faros, por ke la Patro estu glorata en la Filo.
14:14 Se vi petos ion de mi en mia nomo, tion mi faros.
14:15 Se vi min amas, vi observos miajn ordonojn.
14:16 Kaj mi petos la Patron, kaj Li donos al vi alian Parakleton, por ke li restadu kun vi por cxiam;
14:17 tiu estas la Spirito de la vero, kiun la mondo ne povas akcepti, cxar gxi lin ne vidas nek konas; vi lin konas, cxar li restadas kun vi kaj estos en vi.
14:18 Mi ne lasos vin orfaj; mi venas al vi.
14:19 Ankoraux iom da tempo, kaj la mondo ne plu vidos min, sed vi vidos min;  cxar mi vivas, tial vi ankaux vivos.
14:20 En tiu tago vi scios, ke mi estas en mia Patro, kaj vi en mi, kaj mi en vi.
14:21 Kiu havas miajn ordonojn kaj observas ilin, tiu estas, kiu min amas;  kaj kiu min amas, tiu estos amata de mia Patro, kaj mi amos lin, kaj elmontros min al li.
14:22 Judas (ne la Iskariota) diris al li:Sinjoro, kio okazis, ke vi elmontros vin al ni, kaj ne al la mondo?
14:23 Jesuo respondis kaj diris al li:Se iu min amas, tiu observos mian vorton; kaj mia Patro lin amos; kaj ni venos al li kaj faros logxon kun li.
14:24 Kiu min ne amas, tiu ne observas miajn vortojn; kaj la vorto, kiun vi auxdas, estas ne mia, sed de la Patro, kiu min sendis.
14:25 Tion mi parolis al vi, dum mi cxe vi restas.
14:26 Sed la Parakleto, la Sankta Spirito, kiun la Patro sendos en mia nomo,  instruos vin pri cxio, kaj vin rememorigos pri cxio, kion mi diris al vi.
14:27 Pacon mi lasas al vi; mian pacon mi donas al vi; ne kiel la mondo donas, mi donas al vi. Ne maltrankviligxu via koro, nek senkuragxigxu.
14:28 Vi auxdis, ke mi diris al vi:Mi foriras, kaj mi revenas al vi. Se vi min amus, vi gxojus pro tio, ke mi iras al la Patro, cxar la Patro estas pli granda ol mi.
14:29 Kaj nun mi diris al vi, antaux ol gxi okazos, por ke vi kredu, kiam gxi okazos.
14:30 De nun mi jam ne multe parolos kun vi; cxar la estro de la mondo venas;  kaj li havas nenion en mi;
14:31 sed por ke la mondo sciu, ke mi amas la Patron, kaj kiel la Patro ordonis al mi, tiel mi faras. Levigxu; ni foriru de cxi tie.
15:1 Mi estas la vera vinberarbo, kaj mia Patro estas la kultivisto.
15:2 CXiun nefruktodonan brancxon en mi Li forprenas; kaj cxiun fruktodonan brancxon Li purigas, por ke gxi donu pli da frukto.
15:3 Jam vi estas puraj pro la vorto, kiun mi parolis al vi.
15:4 Restadu en mi, kaj mi en vi. Kiel la brancxo ne povas de si mem doni frukton, se gxi ne restas en la vinberarbo, tiel ankaux vi ne povas, se vi ne restas en mi.
15:5 Mi estas la vinberarbo; vi estas la brancxoj; kiu restadas en mi, kaj mi en li, tiu donas multe da frukto; cxar sen mi vi nenion povas fari.
15:6 Se iu ne restas en mi, tiu estas eljxetita, kiel la brancxo, kaj sekigxas; kaj oni ilin kolektas kaj jxetas en fajron, kaj ili brulas.
15:7 Se vi restadas en mi, kaj miaj vortoj restadas en vi, petu kion ajn vi volos, kaj tio estos farita por vi.
15:8 En tio mia Patro estas glorata, ke vi donas multe da frukto; kaj vi estos miaj discxiploj.
15:9 Kiel la Patro min amis, tiel mi ankaux vin amis; restadu en mia amo.
15:10 Se vi observos miajn ordonojn, vi restados en mia amo tiel same, kiel mi observis la ordonojn de mia Patro kaj restadas en Lia amo.
15:11 Tion mi parolis al vi, por ke mia gxojo en vi restadu, kaj via gxojo estu plena.
15:12 Jen estas mia ordono:ke vi amu unu alian tiel same, kiel mi vin amis.
15:13 Neniu havas amon pli grandan ol tio, ke iu demetus sian vivon por siaj amikoj.
15:14 Vi estas miaj amikoj, se vi faras tion, kion mi al vi ordonas.
15:15 Mi jam ne nomas vin sklavoj, cxar la sklavo ne scias, kion lia sinjoro faras; sed mi nomis vin amikoj, cxar cxion, kion mi auxdis de mia Patro, mi sciigis al vi.
15:16 Vi ne elektis min, sed mi elektis vin, kaj starigis vin, por ke vi iru kaj donu frukton, kaj ke via frukto dauxru; por ke la Patro donu al vi cxion ajn, kion vi petos de Li en mia nomo.
15:17 Tion mi ordonas al vi, por ke vi amu unu la alian.
15:18 Se la mondo malamas vin, vi scias, ke gxi malamis min pli frue, ol vin.
15:19 Se vi estus el la mondo, la mondo amus siajn proprajn; sed cxar vi ne estas el la mondo, kaj mi elektis vin for de la mondo, tial la mondo vin malamas.
15:20 Memoru la vorton, kiun mi diris al vi:Sklavo ne estas pli granda ol lia sinjoro. Se ili min persekutis, vin ankaux ili persekutos; se ili observis mian vorton, ankaux vian ili observos.
15:21 Sed cxion cxi tion ili faros al vi pro mia nomo, cxar ili ne konas Tiun, kiu min sendis.
15:22 Se mi ne estus veninta kaj parolinta al ili, ili ne havus pekon; sed nun ili ne havas pretekston por sia peko.
15:23 Tiu, kiu min malamas, malamas ankaux mian Patron.
15:24 Se mi ne estus farinta inter ili farojn, kiajn neniu alia faris, ili ne havus pekon; sed nun ili vidis kaj malamis min kaj ankaux mian Patron.
15:25 Sed tio okazas, por ke plenumigxu la vorto skribita en ilia legxo:Ili malamis min senkauxze.
15:26 Sed kiam venos la Parakleto, kiun mi sendos de la Patro al vi, la Spirito de la vero, kiu devenas de la Patro, tiu pri mi atestos;
15:27 kaj vi ankaux atestas, cxar vi estis kun mi de la komenco.
16:1 Tion mi parolis al vi, por ke vi ne falpusxigxu.
16:2 Ili forpelos vin el la sinagogoj; ecx venas la horo, kiam iu, kiu mortigos vin, opinios, ke li faras servon al Dio.
16:3 Kaj tion ili faros pro tio, ke ili ne konis la Patron, nek min.
16:4 Sed tion mi parolis al vi, por ke vi rememoru, kiam gxia tempo venos, ke mi gxin antauxdiris al vi. Sed en la komenco mi ne diris al vi tion, cxar mi estis kun vi.
16:5 Sed nun mi foriras al Tiu, kiu min sendis; kaj neniu el vi demandas min:Kien vi iras?
16:6 Sed cxar mi tiel parolis al vi, malgxojo plenigis vian koron.
16:7 Tamen mi diras al vi la veron:Estas bone por vi, ke mi foriros; cxar se mi ne foriros, la Parakleto ne venos al vi; sed se mi foriros, mi sendos lin al vi.
16:8 Kaj kiam li alvenos, li pruvos la mondon kulpa rilate pekon kaj justecon kaj jugxon:
16:9 rilate pekon, cxar ili ne kredas al mi;
16:10 rilate justecon, cxar mi foriras al la Patro, kaj vi jam ne rigardas min;
16:11 rilate jugxon, cxar la estro de cxi tiu mondo estas jugxita.
16:12 Mi havas ankoraux multon por diri al vi, sed vi ne povas gxin nun elporti.
16:13 Tamen kiam venos li, la Spirito de la vero, li gvidos vin en cxian veron; cxar li parolos ne de si mem; sed kion ajn li auxdos, tion li parolos;  kaj li anoncos al vi venontajn aferojn.
16:14 Li gloros min, cxar li ricevos el miaj kaj anoncos al vi.
16:15 CXio ajn, kion la Patro havas, estas mia; tial mi diris, ke li ricevos el miaj kaj anoncos al vi.
16:16 Mallongan tempon, kaj vi jam ne rigardas min; kaj denove mallongan tempon, kaj vi min vidos.
16:17 Iuj do el liaj discxiploj diris al aliaj:Kio estas cxi tio, kion li diras al ni:Mallongan tempon, kaj vi ne rigardas min; kaj denove mallongan tempon, kaj vi min vidos; kaj:CXar mi foriras al la Patro?
16:18 Ili do diris:Kio estas cxi tio, kion li diras:Mallongan tempon? Ni ne komprenas lian diron.
16:19 Jesuo ekvidis, ke ili deziras demandi lin, kaj li diris al ili:CXu vi sercxas inter vi klarigon pri tio, kion mi diris:Mallongan tempon, kaj vi ne rigardas min; kaj denove mallongan tempon, kaj vi min vidos?
16:20 Vere, vere, mi diras al vi, ke vi ploros kaj lamentos, sed la mondo gxojos; vi estos malgxojaj, sed via malgxojo farigxos gxojo.
16:21 Virino, kiam sxi akusxas, havas malgxojon, cxar sxia horo venis; sed kiam sxi naskis la infaneton, sxi jam ne memoras sian doloregon, pro gxojo,  cxar homo naskigxis en la mondon.
16:22 Vi do ankaux havas nun malgxojon; sed mi revidos vin, kaj via koro gxojos, kaj neniu forprenos de vi vian gxojon.
16:23 Kaj en tiu tago vi demandos min pri nenio. Vere, vere, mi diras al vi,  se vi petos ion de la Patro, Li donos gxin al vi en mia nomo.
16:24 GXis nun vi petis nenion en mia nomo; petu, kaj vi ricevos, por ke via gxojo estu plena.
16:25 CXi tion mi parolis al vi alegorie; sed venas la horo, kiam mi jam ne parolos al vi alegorie, sed anoncos al vi malkasxe pri la Patro.
16:26 En tiu tago vi petos en mia nomo; kaj mi ne diras, ke mi petos de la Patro pro vi;
16:27 cxar la Patro mem vin amas tial, ke vi min amis, kaj kredis, ke mi elvenis de Dio.
16:28 Mi elvenis de la Patro, kaj alvenis en la mondon; denove mi lasas la mondon, kaj iras al la Patro.
16:29 Liaj discxiploj diris:Jen nun vi parolas malkasxe, kaj nenian alegorion diras.
16:30 Nun ni scias, ke vi cxion scias, kaj ne bezonas, ke iu demandu vin; pro tio ni kredas, ke vi elvenis de Dio.
16:31 Jesuo respondis al ili:CXu vi nun kredas?
16:32 Jen venas la horo, kaj ecx jam venis, kiam vi disigxos, cxiu al sia loko, kaj vi lasos min sola; kaj tamen mi ne estas sola, cxar la Patro estas kun mi.
16:33 Tion mi parolis al vi, por ke en mi vi havu pacon. En la mondo vi havos suferadon; sed kuragxu; mi venkis la mondon.
17:1 Tion Jesuo parolis; kaj levinte la okulojn al la cxielo, li diris:Patro,  la horo venis; gloru Vian Filon, por ke la Filo Vin gloru;
17:2 kiel Vi donis al li auxtoritaton super cxiu karno, por ke li donu eternan vivon al cxiuj tiuj, kiujn Vi donis al li.
17:3 Kaj jen estas la eterna vivo, ke ili konu Vin, la sole veran Dion, kaj tiun, kiun Vi sendis, Jesuon Kriston.
17:4 Mi gloris Vin sur la tero, plenuminte la faron, kiun Vi donis al mi por fari.
17:5 Kaj nun, ho Patro, gloru min kun Vi, per la gloro, kiun mi havis kun Vi,  antaux ol la mondo ekzistis.
17:6 Mi elmontris Vian nomon al la homoj, kiujn Vi donis al mi el la mondo;  Viaj ili estis, kaj al mi Vi ilin donis; kaj ili konservis Vian vorton.
17:7 Nun ili scias, ke cxio ajn, kion Vi donis al mi, estas de Vi;
17:8 cxar mi donis al ili la vortojn, kiujn Vi donis al mi; kaj ili akceptis ilin, kaj scias vere, ke mi elvenis de Vi; kaj ili kredas, ke Vi min sendis.
17:9 Mi pregxas por ili; mi pregxas ne por la mondo, sed por tiuj, kiujn Vi donis al mi, cxar ili estas Viaj;
17:10 kaj cxio mia estas Via, kaj Via estas mia; kaj mi estas glorita per ili.
17:11 Mi jam ne estas en la mondo, kaj cxi tiuj estas en la mondo, kaj mi venas al Vi. Patro Sankta, gardu en Via nomo tiujn, kiujn Vi donis al mi, por ke ili estu unu tiel same, kiel ni.
17:12 Dum mi estis kun ili, mi konservis en Via nomo tiujn, kiujn Vi donis al mi; kaj mi gardis ilin, kaj neniu el ili pereis, krom la filo de perdigxo,  por ke plenumigxu la Skribo.
17:13 Sed nun mi venas al Vi; kaj tion mi parolas en la mondo, por ke ili havu mian gxojon gxis pleneco en si mem.
17:14 Mi donis al ili Vian vorton; kaj la mondo malamis ilin, cxar ili ne estas el la mondo, kiel mi ne estas el la mondo.
17:15 Mi petas, ne ke Vi forigu ilin el la mondo, sed ke Vi gardu ilin kontraux la malbono.
17:16 Ili ne estas el la mondo, kiel mi ne estas el la mondo.
17:17 Konsekru ilin en la vero; Via vorto estas vero.
17:18 Kiel Vi min sendis en la mondon, tiel ankaux mi ilin sendis en la mondon.
17:19 Kaj por ili mi konsekras min, por ke ili mem ankaux estu konsekritaj en la vero.
17:20 Kaj mi pregxas ne nur por ili, sed ankaux por tiuj, kiuj kredos al mi pro ilia vorto;
17:21 por ke ili cxiuj estu unu; kiel Vi, Patro, estas en mi, kaj mi en Vi,  tiel ili ankaux estu en ni; por ke la mondo kredu, ke Vi min sendis.
17:22 Kaj la gloron, kiun Vi donis al mi, mi donis al ili; por ke ili estu unu tiel same, kiel ni estas unu;
17:23 mi en ili, kaj Vi en mi, por ke ili perfektigxu en unu; por ke la mondo sciu, ke Vi min sendis, kaj ke Vi ilin amis, kiel Vi min amis.
17:24 Patro, pri tiuj, kiujn Vi donis al mi, mi volas, ke ili ankaux estu kun mi tie, kie mi estas; por ke ili vidu mian gloron, kiun Vi donis al mi; cxar Vi amis min antaux la fondo de la mondo.
17:25 Ho Patro justa, la mondo Vin ne konis, tamen mi Vin konis; kaj cxi tiuj scias, ke Vi min sendis;
17:26 kaj al ili Vian nomon mi konigis kaj ankoraux konigos, por ke la amo,  per kiu Vi amis min, estu en ili, kaj mi en ili.
18:1 Parolinte tiujn vortojn, Jesuo foriris kun siaj discxiploj trans la torenton Kidron, kie estis gxardeno, en kiun li eniris kune kun siaj discxiploj.
18:2 Kaj Judas, lia perfidanto, konis la lokon; cxar Jesuo ofte venis tien kun siaj discxiploj.
18:3 Judas do, ricevinte la kohorton kaj oficistojn, senditajn de la cxefpastroj kaj Fariseoj, venis tien kun lanternoj kaj torcxoj kaj bataliloj.
18:4 Jesuo do, sciante cxion, kio venos al li, pasxis antauxen, kaj diris al ili:Kiun vi sercxas?
18:5 Ili respondis al li:Jesuon Nazaretan. Jesuo respondis:Mi estas tiu. Kaj Judas, lia perfidanto, staris kun ili.
18:6 Kiam do li diris al ili:Mi estas tiu, ili malantauxen ekpasxis kaj falis sur la teron.
18:7 Tiam denove li demandis ilin:Kiun vi sercxas? Ili diris:Jesuon Nazaretan.
18:8 Jesuo respondis:Mi jxus diris al vi, ke mi estas tiu; se do vi min sercxas, lasu cxi tiujn foriri;
18:9 por ke plenumigxu la vorto, kiun li diris:El tiuj, kiujn Vi donis al mi,  mi perdis neniun.
18:10 Simon Petro do, havante glavon, eltiris gxin, kaj frapis sklavon de la cxefpastro kaj detrancxis lian dekstran orelon. La nomo de la sklavo estis Malhxo.
18:11 Jesuo do diris al Petro:Metu la glavon en gxian ingon; la kalikon, kiun la Patro donis al mi, cxu mi ne trinkos?
18:12 La kohorto kaj la milestro kaj la oficistoj de la Judoj kaptis do Jesuon kaj ligis lin,
18:13 kaj kondukis lin unue al Anas; cxar cxi tiu estis bopatro de Kajafas,  kiu estis cxefpastro en tiu jaro.
18:14 Kajafas estis tiu, kiu donis konsilon al la Judoj, ke estos bone, ke unu homo mortu por la popolo.
18:15 Kaj Simon Petro sekvis Jesuon, kaj ankaux alia discxiplo. CXi tiu discxiplo estis konata de la cxefpastro, kaj eniris kun Jesuo en la korton de la cxefpastro;
18:16 sed Petro staris ekstere apud la pordo. Kaj la alia discxiplo, kiu estis konata de la cxefpastro, eliris kaj parolis kun la pordistino, kaj enirigis Petron.
18:17 La sklavino pordistino diris al Petro:CXu vi ne estas ankaux el la discxiploj de tiu homo? Li diris:Mi ne estas.
18:18 La sklavoj kaj la oficistoj, farinte karban fajron (cxar estis malvarme), staris kaj sin varmigis; Petro ankaux estis kun ili, starante kaj sin varmigante.
18:19 La cxefpastro demandis Jesuon pri liaj discxiploj kaj pri lia instruado.
18:20 Jesuo respondis al li:Mi parolis malkasxe al la mondo; mi cxiam instruis en la sinagogoj kaj en la templo, kie cxiuj Judoj kunvenas; kaj sekrete mi nenion parolis.
18:21 Kial vi min demandas? demandu tiujn, kiuj auxdis, kion mi parolis al ili; ili ja scias, kion mi diris.
18:22 Kaj kiam li parolis tion, unu el la apude starantaj oficistoj per la manplato frapis Jesuon, dirante:CXu tiel vi respondas al la cxefpastro?
18:23 Respondis Jesuo al li:Se mi malbone parolis, atestu pri la malbono; sed se bone, kial vi min frapas?
18:24 Anas sendis lin ligitan al la cxefpastro Kajafas.
18:25 Simon Petro staris kaj sin varmigis. Oni do diris al li:CXu vi estas unu el liaj discxiploj? Li neis, dirante:Mi ne estas.
18:26 Unu el la sklavoj de la cxefpastro, estante parenco de tiu, kies orelon Petro detrancxis, diris:CXu mi ne vidis vin kun li en la gxardeno?
18:27 Petro do denove neis; kaj tuj la koko ekkriis.
18:28 Kaj oni kondukis Jesuon de Kajafas en la palacon; estis frumatene; kaj ili ne eniris en la palacon, por ke ili ne malpurigxu, sed povu mangxi la Paskon.
18:29 Pilato do eliris al ili, kaj diris:Kian akuzon vi prezentas kontraux cxi tiu viro?
18:30 Ili respondis kaj diris al li:Se li ne estus malbonfaranto, ni ne transdonus lin al vi.
18:31 Pilato do diris al ili:Vi mem prenu lin, kaj jugxu lin laux via legxo.  La Judoj diris al li:Ne estas permesate al ni mortigi homon;
18:32 por ke plenumigxu la vorto de Jesuo, kiun li parolis, montrante, per kia morto li mortos.
18:33 Pilato do reeniris en la palacon, kaj alvokis Jesuon, kaj diris al li:CXu vi estas la Regxo de la Judoj?
18:34 Jesuo respondis:CXu vi tion diras de vi mem, aux cxu aliaj diris gxin al vi pri mi?
18:35 Pilato respondis:CXu mi estas Judo? Via propra nacio kaj la cxefpastroj transdonis vin al mi; kion vi faris?
18:36 Jesuo respondis:Mia regno ne estas el cxi tiu mondo; se mia regno estus el cxi tiu mondo, miaj servantoj bataladus, por ke mi ne transdonigxu al la Judoj; sed nun mia regno ne estas el cxi tie.
18:37 Pilato demandis lin:CXu vi do estas regxo? Jesuo respondis:Vi diras, ke mi estas regxo. Por tio mi naskigxis kaj venis en la mondon, ke mi atestu pri la vero. CXiu, kiu estas el la vero, auxskultas mian vocxon.
18:38 Pilato diris al li:Kio estas la vero?  Kaj dirinte tion, li eliris denove al la Judoj, kaj diris al ili:Mi trovas en li nenian kulpon.
18:39 Sed estas cxe vi kutime, ke mi liberigu al vi unu dum la Pasko:cxu vi do volas, ke mi liberigu al vi la Regxon de la Judoj?
18:40 Kaj ili kriis denove, dirante:Ne cxi tiun, sed Barabason. Barabas estis rabisto.
19:1 Tiam do Pilato prenis Jesuon kaj lin skurgxigis.
19:2 Kaj la soldatoj plektis kronon el dornoj kaj metis gxin sur lian kapon,  kaj vestis lin per purpura mantelo;
19:3 kaj venis al li, kaj diris:Saluton, Regxo de la Judoj! kaj ili frapis lin per la manplatoj.
19:4 Pilato do denove eliris, kaj diris al ili:Jen mi elkondukas lin al vi,  por ke vi sciu, ke mi trovas en li nenian kulpon.
19:5 Jesuo do eliris, portante la dornan kronon kaj la purpuran mantelon.  Pilato diris al ili:Jen la homo!
19:6 Kiam do la cxefpastroj kaj oficistoj lin vidis, ili kriis:Krucumu,  krucumu lin. Pilato diris al ili:Mem prenu lin kaj krucumu lin, cxar mi trovas en li nenian kulpon.
19:7 La Judoj respondis al li:Ni havas legxon, kaj laux tiu legxo li devas morti tial, ke li pretendis esti Filo de Dio.
19:8 Kiam do Pilato auxdis tiun diron, li des pli timis;
19:9 kaj reenirinte en la palacon, li diris al Jesuo:De kie vi estas? Sed Jesuo nenion respondis.
19:10 Tiam diris Pilato al li:CXu vi ne parolas al mi? cxu vi ne scias, ke mi havas povon krucumi vin, kaj povon liberigi vin?
19:11 Jesuo respondis:Vi havus nenian povon kontraux mi, se gxi ne estus donita al vi de supre; tial tiu, kiu transdonis min al vi, havas la pli grandan pekon.
19:12 CXe tio Pilato penis liberigi lin; sed la Judoj kriis, dirante:Se vi liberigos tiun, vi ne estas amiko de Cezaro; cxiu, kiu pretendas esti regxo,  parolas kontraux Cezaro.
19:13 Kiam do Pilato auxdis tiun vorton, li elkondukis Jesuon, kaj sidigxis sur tribunala segxo en loko nomata La Pavimo, sed en la Hebrea lingvo Gabata.
19:14 Estis la Preparado de la Pasko, cxirkaux la sesa horo. Kaj li diris al la Judoj:Jen via Regxo!
19:15 Ili kriegis:Forigu, forigu, krucumu lin. Pilato diris al ili:CXu mi krucumu vian Regxon? La cxefpastroj respondis:Ni ne havas regxon krom Cezaro.
19:16 Tiam do li transdonis lin al ili, por esti krucumita.
19:17 Kaj ili prenis Jesuon; kaj li eliris, portante sian krucon, al la loko nomata Loko de Kranio, kiu estas en la Hebrea lingvo Golgota;
19:18 tie ili krucumis lin, kaj kun li du aliajn, cxiuflanke po unu, kaj Jesuon meze.
19:19 Kaj Pilato ankaux skribis titolon, kaj surmetis gxin sur la krucon. Kaj estis skribite:JESUO NAZARETA, LA REGXO DE LA JUDOJ.
19:20 Tiun titolon multaj el la Judoj legis; cxar la loko, kie Jesuo estis krucumita, estis proksime de la urbo; kaj gxi estis skribita Hebree kaj Latine kaj Greke.
19:21 Tiam la cxefpastroj de la Judoj diris al Pilato:Ne skribu:La Regxo de la Judoj; sed, ke li diris:Mi estas Regxo de la Judoj.
19:22 Respondis Pilato:Kion mi skribis, tion mi skribis.
19:23 Kaj la soldatoj, kiam ili krucumis Jesuon, prenis liajn vestojn, kaj dividis ilin en kvar partojn, po unu parto por cxiu soldato; kaj la tunikon;  sed la tuniko estis senkudra, desupre teksita tra la tuto.
19:24 Ili do diris unu al alia:Ni ne dissxiru gxin, sed lotu pri gxi, kies gxi estos; por ke plenumigxu la Skribo, kiu diras:      Ili dividis miajn vestojn inter si,   Pri mia tuniko ili lotis.  Tion la soldatoj faris.
19:25 Sed apud la kruco de Jesuo staris lia patrino, kaj la fratino de lia patrino, Maria, la edzino de Klopas, kaj Maria Magdalena.
19:26 Jesuo, rigardante sian patrinon, kaj la apudstarantan discxiplon, kiun li amis, diris al sia patrino:Virino, jen via filo!
19:27 Tiam li diris al la discxiplo:Jen via patrino! Kaj de post tiu horo la discxiplo akceptis sxin en sian domon.
19:28 Jesuo, sciante, ke cxio jam finigxis, por ke plenumigxu la Skribo,  diris:Mi soifas.
19:29 Kusxis tie vazo plena de vinagro; oni do metis spongon, plenigitan per la vinagro, sur hisopon, kaj levis gxin al lia busxo.
19:30 Kiam do Jesuo ricevis la vinagron, li diris:Estas finite; kaj, klininte sian kapon, li ellasis for la spiriton.
19:31 La Judoj, cxar estis la Preparado, por ke la korpoj ne restadu sur la krucoj dum la sabato (cxar la tago de tiu sabato estis granda tago), petis Pilaton, ke oni rompu iliajn krurojn, kaj forportu ilin.
19:32 Tiam la soldatoj venis, kaj rompis la krurojn de la unua kaj de la alia krucumita kun li;
19:33 sed kiam ili venis al Jesuo, kaj vidis, ke li jam mortis, ili ne rompis liajn krurojn;
19:34 tamen unu el la soldatoj per lanco pikis lian flankon, kaj tuj elvenis sango kaj akvo.
19:35 Kaj la vidinto atestis, kaj vera estas lia atesto; kaj li scias, ke li diras la veron, ke vi ankaux kredu.
19:36 CXar tio okazis, por ke plenumigxu la Skribo:Osto en li ne estos rompita.
19:37 Kaj ankoraux alia Skribo diras:Ili rigardos tiun, kiun ili trapikis.
19:38 Post tio, Jozef el Arimateo, kiu estis discxiplo de Jesuo, sed sekrete pro timo antaux la Judoj, petis Pilaton, ke li povu forpreni la korpon de Jesuo; kaj Pilato permesis. Li do venis kaj forprenis lian korpon.
19:39 Venis ankaux Nikodemo (tiu, kiu unue venis al Jesuo nokte), portanta miksajxon de mirho kaj aloo, cxirkaux cent funtoj.
19:40 Ili do prenis la korpon de Jesuo, kaj cxirkauxvindis gxin per tolajxoj kun aromajxoj, laux la kutimo de la Judoj por entombigo.
19:41 Kaj estis gxardeno en la loko, kie li estis krucumita, kaj en la gxardeno nova tombo, en kiun ankoraux neniu estis metita.
19:42 Tien do, pro la Preparado de la Judoj (cxar la tombo estis proksima)  ili enmetis Jesuon.
20:1 La unuan tagon de la semajno Maria Magdalena venis frue, dum estis ankoraux mallume, al la tombo, kaj vidis la sxtonon prenita for de la tombo.
20:2 SXi do kuris kaj venis al Simon Petro kaj al tiu alia discxiplo, kiun Jesuo amis, kaj sxi diris al ili:Oni forprenis el la tombo la Sinjoron, kaj ni ne scias, kien oni lin metis.
20:3 Eliris do Petro kaj la alia discxiplo, kaj iris al la tombo.
20:4 Kaj ambaux ekkuris kune; kaj la alia discxiplo kuris antauxen pli rapide ol Petro, kaj unua alvenis al la tombo;
20:5 kaj klinigxinte, li enrigardis, kaj vidis la tolajxojn kusxantajn; tamen li ne eniris.
20:6 Kaj poste venis Simon Petro, sekvante lin, kaj eniris en la tombon; kaj li vidis la tolajxojn kusxantajn,
20:7 kaj la visxtukon, kiu estis sur lia kapo, ne kusxantan kun la tolajxoj,  sed kunvolvitan en aparta loko.
20:8 Tiam eniris do la alia discxiplo, kiu unua alvenis al la tombo, kaj li vidis kaj kredis.
20:9 CXar ili ankoraux ne komprenis la Skribon, ke li devas relevigxi el la mortintoj.
20:10 Kaj la discxiploj iris returne hejmen.
20:11 Sed Maria staris ekstere apud la tombo, plorante; kaj dum sxi ploris,  sxi klinigxis, kaj enrigardis en la tombon;
20:12 kaj sxi vidis du angxelojn en blankaj vestoj, sidantajn, unu cxe la kaploko kaj unu cxe la piedloko, kie la korpo de Jesuo antauxe kusxis.
20:13 Kaj ili diris al sxi:Virino, kial vi ploras? SXi respondis:CXar oni forprenis mian Sinjoron, kaj mi ne scias, kien oni lin metis.
20:14 Dirinte tion, sxi sin turnis malantauxen, kaj vidis Jesuon staranta,  kaj ne sciis, ke gxi estas Jesuo.
20:15 Jesuo diris al sxi:Virino, kial vi ploras? kiun vi sercxas? SXi,  supozante, ke li estas la gxardenisto, diris al li:Sinjoro, se vi forportis lin, sciigu min, kien vi metis lin, kaj mi lin forprenos.
20:16 Jesuo diris al sxi:Maria. SXi sin turnis, kaj diris al li Hebrelingve:Raboni; tio estas Majstro.
20:17 Jesuo diris al sxi:Ne tusxu min; cxar mi ankoraux ne supreniris al la Patro; sed iru al miaj fratoj, kaj diru al ili:Mi supreniras al mia Patro kaj via Patro, kaj al mia Dio kaj via Dio.
20:18 Maria Magdalena venis al la discxiploj, sciigante:Mi vidis la Sinjoron;  kaj ke li tion diris al sxi.
20:19 Kiam do estis vespero en tiu sama tago, la unua de la semajno, kaj kiam estis fermitaj la pordoj, kie la discxiploj estis, pro timo antaux la Judoj,  Jesuo venis kaj staris meze de ili, kaj diris al ili:Paco al vi.
20:20 Kaj dirinte tion, li montris al ili siajn manojn kaj sian flankon. La discxiploj do gxojis, vidante la Sinjoron.
20:21 Jesuo denove diris al ili:Paco al vi; kiel la Patro sendis min, tiel ankaux mi vin sendas.
20:22 Kaj dirinte tion, li elspiris sur ilin, kaj diris:Ricevu la Sanktan Spiriton:
20:23 kies pekojn vi pardonos, al tiuj ili estas pardonitaj; kies vi retenos,  ili estas retenitaj.
20:24 Sed Tomaso, unu el la dek du, nomata Didimo, ne cxeestis kun ili, kiam Jesuo venis.
20:25 La aliaj discxiploj do diris al li:Ni vidis la Sinjoron. Sed li diris al ili:Se mi ne vidos en liaj manoj la truon de la najloj, kaj se mi ne metos mian fingron en la lokon de la najloj, kaj ne metos mian manon en lian flankon, mi tute ne kredos.
20:26 Kaj post ok tagoj la discxiploj denove estis interne, kaj Tomaso kun ili. Kaj Jesuo venis, kiam la pordoj estis fermitaj, kaj staris en la mezo,  kaj diris:Paco al vi.
20:27 Tiam li diris al Tomaso:Etendu cxi tien vian fingron kaj vidu miajn manojn; kaj etendu vian manon kaj enmetu gxin en mian flankon; kaj ne estu nekredema, sed estu kredanta.
20:28 Tomaso respondis al li kaj diris:Mia Sinjoro kaj mia Dio.
20:29 Jesuo diris al li:CXar vi vidis min, vi kredas; felicxaj estas tiuj,  kiuj ne vidis, kaj tamen kredas.
20:30 Jesuo faris antaux la discxiploj multajn aliajn signojn, kiuj ne estas skribitaj en cxi tiu libro;
20:31 sed cxi tiuj estas skribitaj, por ke vi kredu, ke Jesuo estas la Kristo, la Filo de Dio, kaj ke kredante, vi havu vivon en lia nomo.
21:1 Post tio Jesuo denove sin montris al la discxiploj apud la maro de Tiberias; kaj li montris sin jene.
21:2 Estis kune Simon Petro, kaj Tomaso, nomata Didimo, kaj Natanael el Kana Galilea, kaj la filoj de Zebedeo, kaj aliaj du el liaj discxiploj.
21:3 Simon Petro diris al ili:Mi iras, por fisxkapti. Ili diris al li:Ni ankaux iras kun vi. Ili do eliris, kaj iris sur la sxipon; kaj tiun nokton ili nenion kaptis.
21:4 Sed cxe la tagigxo Jesuo staris sur la marbordo; tamen la discxiploj ne sciis, ke gxi estas Jesuo.
21:5 Tiam Jesuo diris al ili:Infanoj, cxu vi havas ian mangxajxon? Ili respondis al li:Ne.
21:6 Kaj li diris al ili:JXetu la reton cxe la dekstra flanko de la sxipo,  kaj vi trovos. Ili do gxin eljxetis; kaj pro la multeco de la fisxoj ili ne plu povis gxin treni.
21:7 Tiu discxiplo, kiun Jesuo amis, diris al Petro:GXi estas la Sinjoro.  Kiam do Simon Petro auxdis, ke gxi estas la Sinjoro, li alzonis al si sian kitelon (cxar li estis nuda) kaj jxetis sin en la maron.
21:8 Sed la aliaj discxiploj venis en la sxipeto (cxar ili estis ne malproksime de la tero, sed nur cxirkaux ducent ulnoj), trenante la reton plenan de fisxoj.
21:9 Kaj kiam ili eliris sur la teron, ili vidis fajron karban arangxitan tie, kaj fisxon kusxantan sur gxi, kaj panon.
21:10 Jesuo diris al ili:Alportu el la fisxoj, kiujn vi jxus kaptis.
21:11 Simon Petro iris sur la sxipon, kaj tiris la reton al la tero, plenan de grandaj fisxoj, cent kvindek tri; kaj kvankam estis tiel multaj, tamen la reto ne dissxirigxis.
21:12 Jesuo diris al ili:Venu, matenmangxu. Kaj neniu el la discxiploj kuragxis lin demandi:Kiu vi estas? sciante, ke gxi estas la Sinjoro.
21:13 Jesuo venis kaj prenis la panon kaj donis al ili, kaj tiel same la fisxon.
21:14 Tiu estas jam la tria fojo, kiam aperis Jesuo al siaj discxiploj, post sia relevigxo el la mortintoj.
21:15 Post la matenmangxo Jesuo diris al Simon Petro:Simon, filo de Jona, cxu vi amas min pli, ol tiuj? Li diris al li:Jes, Sinjoro; vi scias, ke mi vin amas. Li diris al li:Pasxtu miajn sxafidojn.
21:16 Li diris al li ankoraux la duan fojon:Simon, filo de Jona, cxu vi min amas? Li diris al li:Jes, Sinjoro; vi scias, ke mi vin amas. Li diris al li:Zorgu pri miaj sxafoj.
21:17 Li diris al li la trian fojon:Simon, filo de Jona, cxu vi min amas?  Petro cxagrenigxis, ke li diris al li la trian fojon:CXu vi min amas? kaj respondis al li:Sinjoro, vi scias cxion; vi scias, ke mi vin amas. Jesuo diris al li:Pasxtu miajn sxafojn.
21:18 Vere, vere, mi diras al vi:Kiam vi estis juna, vi zonis vin, kaj iris,  kien vi volis; sed kiam vi maljunigxos, vi etendos viajn manojn, kaj alia vin zonos, kaj portos vin, kien vi ne volos.
21:19 Tion li diris, montrante per aludo, per kia morto li gloros Dion. Kaj dirinte tion, li diris al li:Sekvu min.
21:20 Petro, sin turninte, vidis malantauxe la discxiplon, kiun Jesuo amis (kiu ankaux klinis sin al lia brusto dum la vespermangxo, kun la diro:Sinjoro, kiu estas la perfidanta vin?).
21:21 Petro do, vidinte lin, diris al Jesuo:Sinjoro, kaj kion pri cxi tiu?
21:22 Jesuo diris al li:Se mi volas, ke li restu, gxis mi venos, kio estas al vi? vi sekvu min.
21:23 Tial inter la fratoj disiris la famo, ke tiu discxiplo ne mortos; tamen Jesuo ne diris al li, ke li ne mortos, sed:Se mi volas, ke li restu, gxis mi venos, kio estas al vi?
21:24 Tiu estas la discxiplo, kiu atestas pri tio kaj skribis tion:kaj ni scias, ke lia atesto estas vera.
21:25 Estas ankaux multaj aliaj faroj, kiujn Jesuo faris; kaj mi supozas, ke se cxiu el ili estus skribita detale, la tuta mondo ne havus lokon por la skribotaj libroj.


Next: Acts

1:1 La unuan historion mi faris, ho Teofilo, pri cxio, kion Jesuo komencis fari kaj instrui,
1:2 gxis la tago, kiam li estis akceptita supren, doninte ordonon per la Sankta Spirito al la apostoloj, kiujn li elektis;
1:3 al kiuj ankaux post sia suferado li montris sin vivanta per multaj pruvoj, dum kvardek tagoj aperante al ili kaj parolante pri la aferoj de la regno de Dio;
1:4 kaj kunestante, li admonis ilin ne foriri el Jerusalem, sed atendi tiun promeson de la Patro, pri kiu (li diris) vi auxdis de mi;
1:5 cxar kiel Johano baptis per akvo, vi baptigxos per la Sankta Spirito post ne multe da tagoj.
1:6 Ili do, kunveninte, demandis lin, dirante:Sinjoro, cxu en cxi tiu tempo vi restarigas la regadon al Izrael?
1:7 Kaj li diris al ili:Ne apartenas al vi scii tempojn aux epokojn, kiujn la Patro rezervis en Sia auxtoritato.
1:8 Sed vi ricevos povon, kiam la Sankta Spirito venos sur vin; kaj vi estos miaj atestantoj en Jerusalem kaj en la tuta Judujo kaj Samario kaj gxis la plej malproksima parto de la tero.
1:9 Kaj tion dirinte, li suprenlevigxis, ankoraux dum ili rigardis, kaj nubo ricevis lin for de iliaj okuloj.
1:10 Kaj dum ili fikse rigardis al la cxielo, kiam li foriris, jen staris apud ili du viroj blanke vestitaj;
1:11 kiuj ankaux diris:Viroj Galileanoj, kial vi staras rigardantaj al la cxielo? cxi tiu Jesuo, kiu estas prenita supren for de vi en la cxielon, tiel same revenos, kiel vi vidis lin iranta en la cxielon.
1:12 Tiam ili iris returne al Jerusalem de la monteto nomata Olivarba, kiu estas proksime de Jerusalem, en la distanco de sabata vojagxo.
1:13 Kaj kiam ili envenis, ili supreniris en la supran cxambron, kie logxis Petro kaj Johano kaj Jakobo kaj Andreo, Filipo kaj Tomaso, Bartolomeo kaj Mateo, Jakobo, filo de Alfeo, kaj Simon, la Fervorulo, kaj Judas, filo de Jakobo.
1:14 CXiuj cxi tiuj unuanime persistis en pregxado kaj petado, kun la virinoj, kaj Maria, la patrino de Jesuo, kaj kun liaj fratoj.
1:15 Kaj en tiuj tagoj Petro, starigxinte meze de la fratoj, diris (kaj multego da personoj estis kune, cxirkaux cent dudek):
1:16 Fratoj, estis necese, ke plenumigxu tiu Skribo, kiun la Sankta Spirito antauxparolis per la busxo de David pri Judas, kiu farigxis gvidanto al tiuj,  kiuj kaptis Jesuon.
1:17 CXar li estis kalkulita inter ni kaj ricevis sian parton en cxi tiu servado.
1:18 (Tiu ja akiris kampon per la rekompenco de sia maljusteco, kaj falinte kapantauxe, li diskrevis meze, kaj cxiuj liaj internajxoj elsxutigxis.
1:19 Kaj tio farigxis sciata al cxiuj logxantoj en Jerusalem, tiel ke en ilia dialekto tiu kampo estas nomita Akeldama, tio estas, Kampo de Sango.)
1:20 CXar estas skribite en la Psalmaro:      Lia logxejo dezertigxu,   Kaj en gxi ne ekzistu logxanto;  kaj:      Lian oficon ricevu alia.
1:21 El tiuj viroj do, kiuj nin akompanis dum la tuta tempo, en kiu la Sinjoro Jesuo eniris kaj eliris inter ni,
1:22 komencante de la bapto de Johano gxis la tago, kiam li estis akceptita supren for de ni, unu devas esti atestanto kun ni pri lia relevigxo.
1:23 Kaj ili starigis du:Jozefon, nomatan Barsabas, kies alnomo estis Justo,  kaj Mattiason.
1:24 Kaj pregxante, ili diris:Vi, ho Sinjoro, kiu konas la korojn de cxiuj,  elmontru, kiun el cxi tiuj du Vi elektis,
1:25 por ricevi la parton en cxi tiu servado kaj apostoleco, de kiu Judas forfalis, por iri al sia propra loko.
1:26 Kaj ili lotis pri tio, kaj la loto falis por Mattias; kaj li estis alkalkulita al la dek unu apostoloj.
2:1 Kaj kiam venis la Pentekosta tago, ili cxiuj estis unuanime en unu loko.
2:2 Kaj subite venis el la cxielo sono kvazaux blovego de forta vento, kaj gxi plenigis la tutan domon, kie ili sidis.
2:3 Kaj al ili aperis disirantaj langoj kvazaux el fajro, kaj sidigxis sur cxiun el ili.
2:4 Kaj cxiuj plenigxis de la Sankta Spirito, kaj komencis paroli aliajn lingvojn, kiel la Spirito donis al ili parolpovon.
2:5 Kaj en Jerusalem tiam logxis piaj Judoj el cxiu nacio sub la cxielo.
2:6 Kaj kiam auxdigxis tiu sono, la homamaso kunvenis kaj miregis, cxar cxiu aparte auxdis ilin paroli per lia propra dialekto.
2:7 Kaj cxiuj konfuzigxis kaj miris, dirante unu al alia:Rigardu! cxu ne estas Galileanoj cxiuj tiuj parolantoj?
2:8 Kiel do ni auxdas cxiu en sia dialekto, en kiu ni naskigxis?
2:9 Partoj kaj Medoj kaj Elamanoj, kaj logxantoj en Mezopotamio, Judujo,  Kapadokio, Ponto kaj Azio,
2:10 Frigio kaj Pamfilio, Egiptujo kaj la partoj de Libio apud Kireno, kaj paslogxantaj Romanoj, Judoj kaj prozelitoj,
2:11 Kretanoj kaj Araboj-ni auxdas ilin paroli en niaj lingvoj la mirindajxojn de Dio.
2:12 Kaj cxiuj konfuzigxis kaj embarasigxis, dirante unu al alia:Kion cxi tio signifas?
2:13 Sed aliaj moke diris:Ili estas plenaj de mosto.
2:14 Sed Petro, starigxinte kun la dek unu, levis sian vocxon kaj parolis al ili, dirante:Ho Judoj kaj cxiuj logxantaj en Jerusalem, cxi tio estu al vi sciata, kaj auxskultu miajn vortojn.
2:15 CXar cxi tiuj ne estas ebriaj, kiel vi supozas, cxar estas la tria horo de la tago;
2:16 sed jen tio, kio estis dirita per la profeto Joel:
2:17 Kaj en la lasta tempo, diras Dio,   Mi elversxos Mian spiriton sur cxiun karnon;   Kaj viaj filoj kaj viaj filinoj profetos,   Kaj viaj junuloj havos viziojn,   Kaj viaj maljunuloj havos songxojn;
2:18 Kaj ecx sur Miajn sklavojn kaj Miajn sklavinojn en tiu tempo  Mi elversxos Mian spiriton,   Kaj ili profetos.
2:19 Kaj Mi donos miraklojn en la cxielo supre,   Kaj signojn sur la tero malsupre:   Sangon, fajron, kaj vaporon de fumo;
2:20 La suno farigxos malluma,   Kaj la luno farigxos sanga,   Antaux ol venos la granda kaj majesta tago de la Eternulo;
2:21 Kaj cxiu, kiu vokos la nomon de la Eternulo, savigxos.
2:22 Izraelidoj, auxskultu la jenajn vortojn:Jesuon, la Nazaretanon, viron de Dio, elmontritan al vi per potencajxoj kaj mirakloj kaj signoj, kiujn Dio faris per li meze de vi, kiel vi mem scias,
2:23 lin, laux la difinita intenco kaj antauxscio de Dio transdonitan, vi per la manoj de senlegxuloj krucumis kaj mortigis;
2:24 lin Dio levis, malliginte la suferojn de morto, cxar estis neeble, ke li estu tenata de gxi.
2:25 CXar David diris pri li:   CXiam mi vidis la Eternulon antaux mi,   CXar Li estas cxe mia dekstra mano, por ke mi ne falu;
2:26 Tial gxojis mia koro, ravigxis mia lango,   Ecx mia karno ripozas en espero;
2:27 CXar Vi ne lasos mian animon al SXeol,   Vi ne permesos, ke Via sanktulo forputru.
2:28 Vi konigis al mi la vojojn de la vivo,   Vi plenigos min per gxojo antaux Vi.
2:29 Fratoj, mi povas libere paroli al vi pri la patriarko David, ke li mortis kaj estis enterigita, kaj lia tombo estas cxe ni gxis la nuna tago.
2:30 Estante do profeto, kaj sciante, ke Dio jxuris al li per jxuro, sidigi sur lia trono iun el la frukto de liaj lumboj,
2:31 li, antauxvidante, parolis pri la relevo de la Kristo, ke li ne estos lasita al SXeol, kaj lia karno ne forputros.
2:32 CXi tiun Jesuon relevis Dio, pri kio ni cxiuj estas atestantoj.
2:33 Levite do gxis dekstre de Dio, kaj ricevinte de la Patro la promeson de la Sankta Spirito, li elversxis tion, kion vi vidas kaj auxdas.
2:34 CXar David ne supreniris en la cxielojn; sed li mem diris:   La Eternulo diris al mia Sinjoro:Sidu dekstre de Mi,
2:35 GXis Mi faros viajn malamikojn benketo por viaj piedoj.
2:36 Kun certeco do sciu la tuta domo de Izrael, ke tiun Jesuon, kiun vi krucumis, Dio faris Sinjoro kaj Kristo.
2:37 Kaj auxdinte tion, ili estis pikitaj en la koro, kaj diris al Petro kaj la aliaj apostoloj:Kion ni faru, fratoj?
2:38 Kaj Petro diris al ili:Ekpentu, kaj baptigxu cxiu el vi en la nomo de Jesuo Kristo por forigo de pekoj, kaj vi ricevos la donacon de la Sankta Spirito.
2:39 CXar la promeso estas por vi kaj por viaj infanoj, kaj por cxiuj gxis malproksime, kiujn alvokos la Eternulo, nia Dio.
2:40 Kaj per multaj aliaj paroloj li atestis kaj alvokis ilin, dirante:Savu vin el cxi tiu perversa generacio.
2:41 Tiuj do, kiuj akceptis lian parolon, baptigxis, kaj en tiu tago aldonigxis cxirkaux tri mil animoj.
2:42 Kaj ili persistis en la instruo de la apostoloj kaj en la kunuleco, en la dispecigo de pano kaj en pregxoj.
2:43 Kaj cxiu animo havis timon, kaj multaj mirakloj kaj signoj farigxis per la apostoloj.
2:44 Kaj cxiuj kredantoj estis kune, kaj havis cxion komuna;
2:45 kaj ili vendis siajn havojn kaj posedajxojn, kaj dividis ilin al cxiuj laux cxies aparta bezono.
2:46 Kaj cxiutage, vizitadante unuanime la templon, kaj dispecigante panon dome, ili prenis sian nutrajxon kun gxojo kaj unueco de koro,
2:47 lauxdante Dion kaj havante favoron cxe la tuta popolo. Kaj la Sinjoro aldonis cxiutage al la eklezio la savatojn.
3:1 Kaj Petro kaj Johano estis suprenirantaj en la templon je la horo de pregxado, la nauxa.
3:2 Kaj unu viro, lama de la patrina ventro, estis portata; oni lin metis cxiutage apud tiu pordego de la templo, kiu estas nomata La Bela, por ke li petu pri almozoj la enirantojn en la templon;
3:3 tiu, vidante Petron kaj Johanon enirontajn en la templon, petis almozon.
3:4 Kaj Petro, fikse rigardante lin, kun Johano, diris:Rigardu nin.
3:5 Kaj li atentis ilin, atendante ricevi ion de ili.
3:6 Kaj Petro diris:Nek argxentajxon nek orajxon mi havas, sed kion mi havas,  tion mi donas al vi. En la nomo de Jesuo Kristo, la Nazaretano, piediru.
3:7 Kaj li prenis lin per la dekstra mano kaj lin levis; kaj tuj liaj plandoj kaj liaj maleolostoj fortigxis.
3:8 Kaj li suprensalte starigxis, kaj piediris; kaj li eniris kun ili en la templon, piedirante kaj saltante, kaj lauxdante Dion.
3:9 Kaj la tuta popolo vidis lin piedirantan kaj lauxdantan Dion;
3:10 kaj ili rekonis lin, ke li estas tiu, kiu sidis por almozo apud la Bela Pordego de la templo, kaj ili plenigxis de mirego kaj konfuzigxo pri tio, kio okazis al li.
3:11 Kaj dum li tenis Petron kaj Johanon, la tuta popolo kunkuris al ili en la portiko nomata Salomona, miregante.
3:12 Kaj Petro, vidante tion, respondis al la popolo:Izraelidoj, kial vi miras pri cxi tio? kaj kial vi fikse rigardas nin, kvazaux per propra potenco aux pieco ni igis lin piediri?
3:13 La Dio de Abraham kaj de Isaak kaj de Jakob, la Dio de niaj patroj,  gloris Sian Servanton Jesuo, kiun vi transdonis, kaj malkonfesis antaux la vizagxo de Pilato, kiam cxi tiu decidis liberigi lin.
3:14 Sed vi malkonfesis la Sanktulon kaj Justulon, kaj petis, ke mortiginto estu donita al vi,
3:15 kaj mortigis la Estron de la vivo, kiun Dio relevis el la mortintoj, pri kio ni estas atestantoj.
3:16 Kaj lia nomo, per fido en lia nomo, fortigis cxi tiun, kiun vi vidas kaj konas; kaj la fido, kiu estas per li, donis al li cxi tiun plensanecon antaux vi cxiuj.
3:17 Kaj nun, fratoj, mi scias, ke vi agis de nescio, kiel ankaux viaj regantoj.
3:18 Sed tiel Dio plenumis tion, kion Li antauxanoncis per la busxo de cxiuj profetoj, ke Lia Kristo suferos.
3:19 Pentu do, kaj konvertigxu, por ke viaj pekoj estu forvisxitaj, por ke venu tempoj de refresxigxo de la vizagxo de la Eternulo,
3:20 kaj por ke Li sendu la por vi difinitan Kriston, Jesuon,
3:21 kiun la cxielo devas ricevi gxis la tempoj de restarigo de cxio, pri kiuj parolis Dio per la busxo de Siaj sanktaj profetoj jam de antikva tempo.
3:22 CXar Moseo diris:Profeton el viaj fratoj, similan al mi, starigos por vi la Eternulo, via Dio; lin auxskultu pri cxio ajn, kion li al vi parolos.
3:23 Kaj cxiu animo, kiu ne auxskultos tiun profeton, ekstermigxos el la popolo.
3:24 Kaj cxiuj profetoj de post Samuel kaj liaj posteuloj, kiuj parolis,  antauxanoncis ankaux tiujn tagojn.
3:25 Vi estas la filoj de la profetoj, kaj de la interligo, kiun Dio faris kun viaj patroj, dirante al Abraham:Kaj benigxos per via idaro cxiuj gentoj de la tero.
3:26 Al vi unue Dio, relevinte Sian Servanton, sendis lin, por vin beni,  deturnante cxiun el vi for de liaj pekoj.
4:1 Kaj dum ili parolis al la popolo, venis sur ilin la cxefpastroj, la kapitano de la templo, kaj la Sadukeoj,
4:2 cxagrenate, ke ili instruas la popolon kaj proklamas per Jesuo la relevigxon el la mortintoj.
4:3 Kaj ili metis sur ilin la manojn, kaj metis ilin en gardejon gxis la sekvanta tago; cxar estis jam vespero.
4:4 Tamen multaj el tiuj, kiuj auxdis la vorton, kredis; kaj la nombro de la viroj estis proksimume kvin mil.
4:5 Kaj en la sekvanta tago kunvenis en Jerusalem la regantoj kaj pliagxuloj kaj skribistoj
4:6 kaj Anas, la cxefpastro, kaj Kajafas kaj Johano kaj Aleksandro, kaj cxiuj, kiuj estis de la cxefpastra parencaro.
4:7 Kaj stariginte ilin en la mezo, tiuj demandis:Per kia potenco aux per kia nomo vi faris tion?
4:8 Tiam Petro, plenigite de la Sankta Spirito, diris al ili:Regantoj de la popolo kaj pliagxuloj,
4:9 se ni hodiaux estas eldemandataj pri la bonfaro al la senfortulo, per kio li resanigxis,
4:10 estu sciate al vi cxiuj kaj al la tuta popolo Izraela, ke en la nomo de Jesuo Kristo, la Nazaretano, kiun vi krucumis, kiun Dio levis el la mortintoj, cxi tiu staras sana antaux vi.
4:11 Tiu estas la sxtono, kiun vi konstruantoj malsxatis, kaj kiu farigxis sxtono bazangula.
4:12 Kaj en neniu alia estas savo; cxar ne estas sub la cxielo alia nomo,  donita inter homoj, per kiu ni devas esti savitaj.
4:13 Sed kiam ili rimarkis la kuragxon de Petro kaj Johano, kaj komprenis, ke ili estas malkleruloj kaj nesciuloj, ili miris, kaj rekonis ilin, ke ili estis kun Jesuo.
4:14 Kaj vidante la resanigiton starantan apud tiuj, ili ne havis, kion kontrauxdiri.
4:15 Sed ordoninte ilin foriri el la sinedrio, ili interkonsiligxis,
4:16 dirante:Kion ni devas fari al cxi tiuj homoj? cxar estas videble por cxiuj logxantoj en Jerusalem, ke rimarkinda signo farigxis per ili, kaj nei gxin ni ne povas.
4:17 Sed por ke gxi ne plu disvastigxu inter la popolo, ni minacu ilin, ke ili de nun ne parolu al iu ajn en cxi tiu nomo.
4:18 Kaj ili vokis ilin, kaj ordonis al ili tute ne paroli nek instrui en la nomo de Jesuo.
4:19 Sed Petro kaj Johano responde diris al ili:CXu estas juste antaux Dio auxskulti vin prefere ol Dion, vi jugxu;
4:20 cxar ni ne povas ne paroli pri tio, kion ni vidis kaj auxdis.
4:21 Kaj ili, denove minacinte, liberigis ilin, trovinte nenion, pro kio ili povus ilin puni, pro la popolo; cxar cxiuj gloris Dion pro la faritajxo.
4:22 CXar estis pli ol kvardekjara la viro, sur kiu farigxis cxi tiu signo resaniga.
4:23 Kaj liberigite, ili venis al siaj kunuloj kaj rakontis cxion, kion la cxefpastroj kaj pliagxuloj diris al ili.
4:24 Kaj auxdinte, ili levis la vocxon al Dio unuanime, kaj diris:Ho Plejpotenculo, kiu faris la cxielon kaj la teron kaj la maron, kaj cxion, kio estas en ili,
4:25 kaj kiu per la Sankta Spirito, per la busxo de nia patro David, Via servanto, diris:   Kial tumultas popoloj,   Kaj gentoj pripensas vanajxon?
4:26 Levigxis la regxoj de la tero,   Kaj la regantoj kolektigxis kune,   Kontraux la Eternulo kaj kontraux Lia Sanktoleito;
4:27 cxar vere en cxi tiu urbo kolektigxis kontraux Via sankta Servanto Jesuo, kiun Vi sanktoleis, kune Herodo kaj Pontio Pilato kun la gentoj kaj la popoloj de Izrael,
4:28 por fari cxion, kion Via mano kaj Via intenco antauxdifinis.
4:29 Kaj nun, ho Eternulo, rigardu iliajn minacojn; kaj donu al Viaj sklavoj paroli Vian vorton kun plena kuragxo,
4:30 dum Vi etendos Vian manon por sanigado, kaj signoj kaj mirakloj farigxos per la nomo de Via sankta Servanto Jesuo.
4:31 Kaj post ilia pregxado skuigxis la loko, en kiu ili kolektigxis; kaj ili cxiuj plenigxis de la Sankta Spirito, kaj parolis kuragxe la vorton de Dio.
4:32 Kaj la anaro de la kredantoj estis unukora kaj unuanima, kaj neniu diris, ke io el lia havajxo estas propra al li; sed cxe ili cxio estis komuna.
4:33 Kaj kun granda potenco la apostoloj atestis pri la relevigxo de la Sinjoro Jesuo; kaj granda graco estis sur cxiuj.
4:34 Inter ili neniu havis mankon, cxar cxiuj posedantoj de bienoj aux domoj vendis ilin, kaj alportis la prezon de la venditajxoj
4:35 kaj metis gxin antaux la piedoj de la apostoloj; kaj estis disdonate al cxiu laux cxies aparta bezono.
4:36 Kaj Jozef, kiu de la apostoloj estis alnomita Barnabas (tio estas, Filo de Konsolo), Levido, Kiprano laux sia naskigxo,
4:37 posedante kampon, vendis gxin, kaj alportis la prezon kaj metis gxin antaux la piedoj de la apostoloj.
5:1 Sed unu viro, nomata Ananias, kun sia edzino Sapfira vendis posedajxon,
5:2 kaj retenis iom el la prezo, kun la konsento de sia edzino, kaj iun parton alportis kaj metis antaux la piedoj de la apostoloj.
5:3 Sed Petro diris:Ananias, kial Satano plenigis vian koron tiel, ke vi mensogas al la Sankta Spirito kaj retenas iom el la prezo de la bieno?
5:4 Dum gxi restis, cxu gxi ne estis via? kaj post la vendo, cxu gxi ne estis en via rajto? Kial do cxi tiun faron vi celis en via koro? vi mensogis ne al homoj, sed al Dio.
5:5 Kaj auxdante cxi tiujn vortojn, Ananias falis kaj senspirigxis; kaj granda timo venis sur cxiujn auxdantojn.
5:6 Kaj la junuloj levigxis, kaj lin cxirkauxvindis, kaj forportis kaj enterigis.
5:7 Kaj post paso de cxirkaux tri horoj eniris lia edzino, ne sciante, kio okazis.
5:8 Kaj Petro sxin demandis:Diru al mi, cxu por tiom vi vendis la bienon? Kaj sxi respondis:Jes, por tiom.
5:9 Kaj Petro respondis al sxi:Kial estis interkonsento inter vi, por inciti la Spiriton de la Eternulo? jen la piedoj de tiuj, kiuj enterigis vian edzon,  estas apud la pordo, kaj ili vin forportos.
5:10 Kaj sxi tuj falis apud liaj piedoj kaj senspirigxis; kaj la junuloj eniris, kaj trovis sxin mortinta, kaj sxin forportis kaj enterigis apud sxia edzo.
5:11 Kaj granda timo venis sur la tutan eklezion kaj sur cxiujn auxdantajn pri tio.
5:12 Kaj per la manoj de la apostoloj estis faritaj multaj signoj kaj mirindajxoj meze de la popolo; kaj ili cxiuj estis unuanime en la portiko Salomona.
5:13 Sed el la ceteraj neniu kuragxis aligxi al ili; tamen la popolo gloris ilin;
5:14 kaj kredantoj pligrandnombre aldonigxis al la Sinjoro, amasoj da viroj kaj virinoj;
5:15 tiel, ke oni elportis la malsanulojn sur la stratojn kaj kusxigis ilin sur litoj kaj kanapoj, por ke cxe la preterpaso de Petro, almenaux lia ombro ombru iun el ili.
5:16 Kunvenis ankaux en Jerusalemon la amaso el la cxirkauxaj urboj, portante malsanulojn kaj la turmentatajn de malpuraj spiritoj, kaj cxiuj estis sanigitaj.
5:17 Sed starigxis la cxefpastro, kaj cxiuj, kiuj estis kun li (tio estas la sekto de la Sadukeoj), kaj ili plenigxis de jxaluzo,
5:18 kaj jxetis manojn sur la apostolojn, kaj metis ilin en la publikan gardejon.
5:19 Sed angxelo de la Eternulo nokte malfermis la pordojn de la karcero, kaj elkondukis ilin, kaj diris:
5:20 Iru, kaj staru kaj parolu en la templo al la popolo cxiujn vortojn pri cxi tiu Vivo.
5:21 Kaj tion auxdinte, ili eniris cxe la tagigxo en la templon kaj ekinstruis. Sed venis la cxefpastro, kaj tiuj, kiuj estis kun li, kaj kunvokis la sinedrion kaj la tutan senaton de la Izraelidoj, kaj sendis al la malliberejo, por ilin venigi.
5:22 Sed la oficistoj venis, kaj ne trovis ilin en la karcero, kaj ili revenis kaj rakontis,
5:23 dirante:Ni ja trovis la malliberejon sxlosita tute fortike, kaj la gardistojn starantaj antaux la pordoj; sed malferminte, ni trovis interne neniun.
5:24 Kiam do la kapitano de la templo kaj la cxefpastroj auxdis cxi tiujn vortojn, ili embarasigxis pri ili, kio farigxos el tiu afero.
5:25 Tiam iu venis, kaj sciigis al ili:Jen la viroj, kiujn vi metis en la karceron, estas en la templo, kaj staras kaj instruas la popolon.
5:26 Tiam foriris la kapitano kun la oficistoj, kaj alkondukis ilin sen perforto; cxar ili timis la popolon, por ke ili ne estu prijxetitaj per sxtonoj.
5:27 Kaj oni alkondukis ilin kaj starigis ilin antaux la sinedrio. Kaj la cxefpastro ilin demandis,
5:28 dirante:Ni severe ordonis al vi, ke vi ne instruu en cxi tiu nomo; kaj jen vi plenigis Jerusalemon per via instruado, kaj intencas survenigi sur nin la sangon de tiu homo.
5:29 Tiam Petro kaj la apostoloj responde diris:Oni devas obei Dion prefere ol homojn.
5:30 La Dio de niaj patroj levis Jesuon, kiun vi pereigis, pendigante lin sur lignajxo.
5:31 Lin altigis Dio per Sia dekstra mano, por esti Estro kaj Savanto, por doni al Izrael penton kaj pardonadon de pekoj.
5:32 Kaj ni estas atestantoj de cxi tiuj vortoj, kiel ankaux estas la Sankta Spirito, kiun Dio donis al tiuj, kiuj Lin obeas.
5:33 Kaj ili, auxdinte tion, estis pikitaj en la koro, kaj ili konsiligxis,  por pereigi ilin.
5:34 Sed unu Fariseo, nomata Gamaliel, legxinstruisto honorata cxe la tuta popolo, ekstaris en la sinedrio, kaj ordonis, ke oni eksteren forigu la homojn por kelka tempo.
5:35 Kaj li diris al ili:Izraelidoj, estu singardaj rilate al cxi tiuj homoj pri tio, kion vi celas fari.
5:36 CXar antaux cxi tiuj tagoj levigxis Teuxdas, dirante, ke li estas ia persono; kaj al li aligxis nombro da viroj, cxirkaux kvarcent; kaj li pereis;  kaj cxiuj, kiuj lin obeis, dispeligxis kaj nuligxis.
5:37 Post tiu levigxis Judas, Galileano, en la tagoj de la registrado, kaj fortiris post si homojn; li ankaux pereis, kaj cxiuj, kiuj lin obeis,  dispeligxis.
5:38 Kaj nun mi diras al vi:Detenu vin de cxi tiuj homoj, kaj lasu ilin;  cxar, se cxi tiu intenco aux cxi tiu laboro estas de homoj, gxi renversigxos;
5:39 sed se gxi estas de Dio, vi ilin ne povos renversi; aux eble iel vi trovigxos batalantaj kontraux Dio.
5:40 Kaj ili konsentis kun li; kaj alvokinte la apostolojn kaj batinte ilin,  ili ordonis, ke ili ne parolu en la nomo de Jesuo, kaj liberigis ilin.
5:41 Sed ili foriris de antaux la sinedrio, gxojante, ke ili estis jugxitaj indaj suferi malhonoron pro la Nomo.
5:42 Kaj cxiutage en la templo kaj dome ili ne cxesis instrui kaj prediki Jesuon, la Kriston.
6:1 Kaj en tiuj tagoj, kiam la nombro de la discxiploj multigxis, farigxis murmurado de la Grekaj Judoj kontraux la Hebreaj pro tio, ke iliaj vidvinoj estas preterlasataj en la cxiutaga servado.
6:2 Kaj la dek du, alvokinte la amason de la discxiploj, diris:Ne estas dezirinde, ke ni forlasu la vorton de Dio, por servi cxe tabloj.
6:3 Tial elsercxu, fratoj, el inter vi sep homojn, bone atestatajn, plenajn de la Spirito kaj de sagxo, kiujn ni difinos por tiu afero.
6:4 Sed ni persistos en pregxado kaj la servado de la Vorto.
6:5 Kaj tiu diro placxis al la tuta amaso; kaj ili elektis Stefanon, viron plenan de fido kaj de la Sankta Spirito, kaj Filipon kaj Prohxoron kaj Nikanoron kaj Timonon kaj Parmenason, kaj Nikolaon, prozeliton el Antiohxia;
6:6 tiujn ili starigis antaux la apostoloj; kaj cxi tiuj, pregxinte, metis sur ilin la manojn.
6:7 Kaj la vorto de Dio kreskis, kaj la nombro de la discxiploj multigxis treege en Jerusalem, kaj granda aro el la pastroj obeis al la fido.
6:8 Kaj Stefano, plena de graco kaj potenco, faris grandajn mirindajxojn kaj signojn inter la popolo.
6:9 Sed starigxis iuj el la sinagogo nomata la Sinagogo de la Liberigitoj,  kaj el la Kirenanoj kaj el la Aleksandrianoj kaj el la homoj el Kilikio kaj Azio; kaj ili diskutis kun Stefano.
6:10 Kaj ili ne povis rezisti al la sagxeco kaj la Spirito, per kiu li parolis.
6:11 Tiam ili subinstigis virojn, kiuj diris:Ni auxdis lin paroli blasfemajn vortojn kontraux Moseo kaj kontraux Dio.
6:12 Kaj ili incitis la popolon kaj la pliagxulojn kaj la skribistojn, kaj venis sur lin kaj kaptis lin, kaj kondukis lin al la sinedrio,
6:13 kaj starigis mensogajn atestantojn, kiuj diris:CXi tiu homo ne cxesas paroli vortojn kontraux cxi tiu sankta loko kaj la legxo;
6:14 cxar ni auxdis lin diri, ke cxi tiu Jesuo, la Nazaretano, detruos cxi tiun lokon, kaj sxangxos la kutimojn, kiujn Moseo transdonis al ni.
6:15 Kaj cxiuj, kiuj sidis en la sinedrio, fikse rigardante lin, vidis lian vizagxon kvazaux vizagxon de angxelo.
7:1 Tiam diris la cxefpastro:CXu cxi tiuj aferoj estas tiel?
7:2 Kaj tiu diris:  Fratoj kaj patroj, auxskultu. La Dio de gloro aperis al nia patro Abraham,  kiam li estis en Mezopotamio, antaux ol li logxis en HXaran,
7:3 kaj diris al li:Iru el via lando kaj de via parencaro, kaj venu en tiun landon, kiun Mi montros al vi.
7:4 Tiam li iris el la lando de la HXaldeoj, kaj logxis en HXaran; kaj el tie, post la morto de lia patro, Li translogxigis lin en cxi tiun landon, kie vi nun logxas;
7:5 kaj Li donis al li nenian heredajxon en gxi, ecx ne piedspacon, sed Li promesis doni gxin al li por posedajxo kaj al lia idaro post li, kiam li ankoraux ne havis infanon.
7:6 Kaj Dio parolis jene:ke lia idaro logxos en fremda lando, kaj ke oni sklavigos kaj turmentos ilin dum kvarcent jaroj.
7:7 Kaj la popolon, cxe kiu ili estos sklavoj, Mi jugxos, diris Dio; kaj poste ili eliros kaj faros servon al Mi sur cxi tiu loko.
7:8 Kaj Li donis al li la interligon de cirkumcido; kaj tiel Abraham naskigis Isaakon kaj cirkumcidis lin en la oka tago, kaj Isaak naskigis Jakobon, kaj Jakob la dek du patriarkojn.
7:9 Kaj la patriarkoj, enviante Jozefon, lin vendis en Egiptujon; kaj Dio estis kun li,
7:10 kaj liberigis lin el cxiuj liaj suferoj, kaj donis al li favoron kaj sagxecon antaux Faraono, regxo de Egiptujo; kaj cxi tiu estrigis lin super Egiptujo kaj super lia tuta domo.
7:11 Kaj venis malsato sur la tutan landon Egiptujon kaj Kanaanon, kaj granda sufero; kaj niaj patroj ne trovis nutrajxon.
7:12 Sed kiam Jakob auxdis, ke estas greno en Egiptujo, li sendis unue niajn patrojn.
7:13 Kaj la duan fojon Jozef rekonatigxis al siaj fratoj, kaj la gento de Jozef estis montrita al Faraono.
7:14 Kaj Jozef sendis, kaj alvokis sian patron Jakob, kaj la tutan parencaron, sepdek kvin animojn.
7:15 Kaj Jakob venis en Egiptujon, kaj mortis li mem kaj niaj patroj;
7:16 kaj ili estis transportitaj al SXehxem kaj metitaj en la tombon, kiun Abraham acxetis por prezo argxenta de la filoj de HXamor en SXehxem.
7:17 Sed kiam alproksimigxis la tempo de la promeso, kiun Dio jxuris al Abraham, la popolo diskreskis kaj multigxis en Egiptujo,
7:18 gxis aperis alia regxo, kiu ne konis Jozefon.
7:19 Tiu agis ruze kontraux nia gento, kaj premis niajn patrojn tiel, ke ili eljxetis siajn infanojn, por ke ili ne vivadu.
7:20 En tiu tempo Moseo naskigxis, kaj estis eksterordinare bela; kaj li estis nutrata tri monatojn en la domo de sia patro;
7:21 kaj kiam oni lin eljxetis, prenis lin la filino de Faraono kaj lin nutris kiel sian filon.
7:22 Kaj Moseo estis instruita en la tuta sagxeco de la Egiptoj, kaj estis potenca per siaj vortoj kaj agoj.
7:23 Sed kiam li jam havis la agxon de kvardek jaroj, venis en lian koron la penso viziti siajn fratojn, la Izraelidojn.
7:24 Kaj vidinte unu el ili suferi maljustecon, li defendis kaj vengxis la premiton, batante la Egipton;
7:25 kaj li supozis, ke liaj fratoj komprenos, ke Dio per lia mano donas al ili savon, sed ili ne komprenis.
7:26 Kaj en la sekvanta tago li aperis al ili, dum ili malpacis, kaj li deziris repacigi ilin, dirante:Ho viroj, vi estas fratoj; kial vi malbonfaras unu al alia?
7:27 Sed la ofendanto de sia proksimulo forpusxis lin, dirante:Kiu faris vin estro kaj jugxanto super ni?
7:28 CXu vi celas mortigi min, kiel vi mortigis la Egipton hieraux?
7:29 Kaj cxe tiu parolo Moseo forkuris kaj eklogxis en la lando Midjana, kie li naskigis du filojn.
7:30 Kaj post paso de kvardek jaroj angxelo aperis al li en la dezerto apud monto Sinaj, en flama fajro en arbetajxo.
7:31 Kaj kiam Moseo gxin vidis, li miris pri la fenomeno; kaj kiam li alproksimigxis, por rigardi, venis al li vocxo de la Eternulo:
7:32 Mi estas la Dio de viaj patroj, la Dio de Abraham, kaj de Isaak, kaj de Jakob. Kaj Moseo tremis, kaj ne kuragxis rigardi.
7:33 Kaj la Eternulo diris al li:Deprenu la sxuojn de viaj piedoj; cxar la loko, sur kiu vi staras, estas tero sankta.
7:34 Mi rigardis, kaj vidis la mizeron de Mia popolo, kiu estas en Egiptujo,  kaj Mi auxdis gxian gxemadon, kaj Mi malsupreniris, por savi gxin; venu do,  kaj Mi vin sendos en Egiptujon.
7:35 Tiun Moseon, kiun ili malakceptis, dirante:Kiu faris vin estro kaj jugxanto? tiun Dio sendis, por esti estro kaj savanto, per la mano de la angxelo, kiu aperis al li en la arbetajxo.
7:36 Tiu elkondukis ilin, farinte mirindajxojn kaj signojn en Egiptujo, kaj en la Rugxa Maro, kaj en la dezerto dum kvardek jaroj.
7:37 GXi estis tiu Moseo, kiu diris al la Izraelidoj:Profeton el viaj fratoj,  similan al mi, starigos por vi la Eternulo, via Dio.
7:38 Li estis tiu, kiu estis en la komunumo en la dezerto kun la angxelo, kiu parolis kun li sur la monto Sinaj, kaj estis kun niaj patroj; kaj ricevis vivajn orakolojn, por doni al ni;
7:39 al tiu niaj patroj ne volis esti obeemaj, sed forpusxis lin, kaj returnigxis en sia koro al Egiptujo,
7:40 dirante al Aaron:Faru al ni diojn, kiuj irus antaux ni; cxar pri tiu Moseo, kiu elkondukis nin el la lando Egipta, ni ne scias, kio okazis al li.
7:41 Kaj ili faris bovidon en tiuj tagoj, kaj alportis oferon al la idolo,  kaj gxojis pri la faritajxo de siaj manoj.
7:42 Tiam Dio turnigxis, kaj lasis ilin servi al la armeo de la cxielo, kiel estas skribite en la libro de la profetoj:   CXu vi alportis al Mi bucxitajn bestojn kaj oferojn  Dum kvardek jaroj en la dezerto, ho domo de Izrael?
7:43 Kaj vi portis la tabernaklon de Molehx  Kaj la stelon de la dio Refan,   La figurajxojn, kiujn vi faris, por adorklinigxi al ili;   Kaj Mi elpatrujigos vin preter Babelon.
7:44 Kun niaj patroj en la dezerto estis la tabernaklo de atesto, kiel ordonis Tiu, kiu parolis al Moseo, ke li konstruu gxin laux la modelo, kiun li vidis.
7:45 GXin ankaux niaj patroj siavice enportis kun Josuo, kiam ili eniris en la posedajxon de la nacioj, kiujn Dio forpusxis antaux niaj patroj, gxis la tagoj de David;
7:46 kiu trovis favoron antaux Dio, kaj petis trovi logxejon por la Dio de Jakob.
7:47 Sed Salomono konstruis por Li domon.
7:48 Tamen la Plejaltulo ne logxas en manfaritaj temploj, kiel diris la profeto:
7:49 La cxielo estas Mia trono,   Kaj la tero estas Mia piedbenketo;   Kian domon vi konstruos por Mi? diras la Eternulo;   Kaj kia estas la loko por Mia ripozo?
7:50 CXu ne faris Mia mano cxion tion?
7:51 Vi malmolnukaj, vi necirkumciditaj je koro kaj oreloj, vi cxiam rezistas al la Sankta Spirito; kiel viaj patroj, tiel ankaux vi.
7:52 Kiun el la profetoj viaj patroj ne persekutis? kaj ili mortigis tiujn,  kiuj antauxmontris pri la alveno de la Justulo, de kiu vi nun farigxis la perfidintoj kaj mortigintoj;
7:53 vi, kiuj ricevis la legxon, kiel anoncitan per angxeloj, sed gxin ne observis.
7:54 Kaj auxdante tion, ili kolerigxis en la koro, kaj grincigis kontraux li siajn dentojn.
7:55 Sed li, plena de la Sankta Spirito, rigardis fikse al la cxielo, kaj vidis la gloron de Dio, kaj Jesuon starantan dekstre de Dio,
7:56 kaj diris:Jen mi vidas la cxielon malfermitan kaj la Filon de homo starantan dekstre de Dio.
7:57 Sed ili ekkriis per lauxta vocxo, kaj fermis siajn orelojn, kaj kuregis sur lin unuanime,
7:58 kaj elpelis lin el la urbo, kaj jxetis sur lin sxtonojn; kaj la atestantoj demetis siajn vestojn apud la piedoj de junulo, nomata Sauxlo.
7:59 Kaj ili sxtonmortigis Stefanon, vokantan kaj dirantan:Jesuo, Sinjoro,  akceptu mian spiriton.
7:60 Kaj li genuigxis, kaj kriis per lauxta vocxo:Sinjoro, ne metu sur ilin cxi tiun pekon. Kaj tion dirinte, li endormigxis.
8:1 Kaj Sauxlo konsentis al lia mortigo.  Kaj en tiu tago komencigxis granda persekutado kontraux la eklezio, kiu estis en Jerusalem; kaj cxiuj estis dispelitaj tra la regionoj de Judujo kaj Samario, kun escepto de la apostolaro.
8:2 Kaj piuloj enterigis Stefanon, kaj faris pri li grandan funebron.
8:3 Sed Sauxlo atakis la eklezion, enirante en cxiun domon, kaj li trenis virojn kaj virinojn, kaj transdonis ilin en malliberejon.
8:4 Sed la dispelitoj trairis, predikante la vorton.
8:5 Kaj Filipo, malsuprenirinte en la urbon Samario, proklamis al ili la Kriston.
8:6 Kaj la homamaso unuanime atentis la parolojn de Filipo, kiam ili lin auxdis kaj vidis la signojn, kiujn li faris.
8:7 CXar el multaj el ili, kiuj havis malpurajn spiritojn, cxi tiuj elvenis,  kriante per lauxta vocxo; kaj multaj paralizuloj kaj lamuloj resanigxis.
8:8 Kaj estis granda gxojo en tiu urbo.
8:9 Sed unu viro, nome Simon, jam antauxe faradis magion en la urbo kaj sorcxadis la popolon de Samario, dirante, ke li estas iu granda;
8:10 al li atentadis ili cxiuj, de la malgrandaj gxis la grandaj, dirante:CXi tiu homo estas la granda potenco de Dio.
8:11 Kaj ili atentadis lin, cxar li jam de longe sorcxis ilin per magiajxoj.
8:12 Sed kiam ili kredis al Filipo, predikanta la evangelion pri la regno de Dio kaj la nomo de Jesuo Kristo, ili baptigxis, viroj kaj virinoj.
8:13 Kaj Simon mem ankaux kredis; kaj kiam li baptigxis, li forte aligxis al Filipo, kaj vidante signojn kaj grandajn miraklojn farataj, li konfuzigxis.
8:14 Kaj la apostoloj en Jerusalem, auxdinte, ke Samario akceptis la vorton de Dio, sendis al ili Petron kaj Johanon;
8:15 kiuj, alveninte, pregxis por ili, ke ili ricevu la Sanktan Spiriton,
8:16 cxar ankoraux sur neniun el ili li falis; ili nur baptigxis en la nomon de la Sinjoro Jesuo.
8:17 Tiam ili metis la manojn sur ilin, kaj ili ricevis la Sanktan Spiriton.
8:18 Kaj kiam Simon vidis, ke la Sankta Spirito estis donata per la surmetado de la manoj de la apostoloj, li proponis al ili monon,
8:19 kaj diris:Donu ankaux al mi cxi tiun rajton, por ke cxiu ajn, sur kiun mi metos la manojn, ricevu la Sanktan Spiriton.
8:20 Sed Petro diris al li:Via argxentajxo iru kun vi en pereon, cxar vi pensis ricevi per mono la donacon de Dio.
8:21 Vi havas nek parton nek loton en tiu afero, cxar via koro ne estas rekta antaux Dio.
8:22 Pentu do pri tiu via malboneco, kaj pregxu al la Eternulo, se eble la penso de via koro estu pardonita al vi.
8:23 CXar mi vidas, ke vi estas en la galo de maldolcxeco kaj en la kateno de maljusteco.
8:24 Kaj Simon responde diris:Pregxu vi al la Eternulo por mi, ke trafu min neniom el tio, pri kio vi parolis.
8:25 Ili do, atestinte kaj parolinte la vorton de la Sinjoro, revenis al Jerusalem, kaj predikis la evangelion al multaj vilagxoj de la Samarianoj.
8:26 Sed angxelo de la Eternulo parolis al Filipo, dirante:Levigxu, kaj iru suden gxis la vojo, kiu kondukas de Jerusalem al Gaza; tio estas dezerto.
8:27 Kaj li levigxis, kaj ekiris; kaj jen viro, Etiopo, euxnuko, potenculo sub Kandake, regxino de la Etiopoj, kaj kiu estis super sxia tuta trezoro,  jam venis al Jerusalem, por adorklinigxi;
8:28 tiu vojagxis returne, kaj, sidante en sia cxaro, legis la profeton Jesaja.
8:29 Kaj la Spirito diris al Filipo:Aliru, kaj aligxu al tiu cxaro.
8:30 Kaj Filipo alkuris, kaj auxdis lin legi la profeton Jesaja, kaj diris:CXu vi komprenas tion, kion vi legas?
8:31 Kaj tiu diris:Kiel mi povas, se neniu min gvidas? Kaj li petis Filipon,  ke li supreniru kaj sidigxu kun li.
8:32 La peco de la Skribo, kiun li legis, estis jena:   Li estis kondukata kiel sxafo al la bucxo;   Kaj kiel sxafido muta antaux sia tondanto,   Li ne malfermis sian busxon;
8:33 En lia humiligxo lia jugxo estis deprenita;   Pri lia generacio kiu rakontos?   CXar lia vivo estas prenita for de la tero.
8:34 Kaj la euxnuko responde al Filipo diris:Mi petas vin, pri kiu parolis la profeto cxi tion? cxu pri si, aux pri iu alia?
8:35 Kaj Filipo malfermis sian busxon, kaj komencante de tiu Skribo, predikis al li Jesuon.
8:36 Kaj dum ili iris sur la vojo, ili alvenis al iu akvo; kaj la euxnuko diris:Jen estas akvo; kio malhelpas min baptigxi?
8:37 Kaj Filipo diris:Se vi kredas per via tuta koro, tio estas permesata.  Kaj li respondis:Mi kredas, ke Jesuo Kristo estas la Filo de Dio.
8:38 Kaj li ordonis, ke la cxaro haltu, kaj ili ambaux malsupreniris en la akvon, Filipo kaj la euxnuko; kaj li baptis lin.
8:39 Kaj kiam ili supreniris el la akvo, la Spirito de la Eternulo forkaptis Filipon; kaj la euxnuko ne plu lin vidis, kaj li iris sian vojon, gxojante.
8:40 Sed Filipo trovigxis en Asxdod; kaj trapasante, li predikis la evangelion en cxiuj urboj, gxis li alvenis en Cezarean.
9:1 Kaj Sauxlo, ankoraux spirante minacojn kaj mortigon kontraux la discxiploj de la Sinjoro, iris al la cxefpastro,
9:2 kaj petis de li leterojn al la sinagogoj en Damasko, por ke, se li eble trovos homojn, aligxintajn al la Vojo, cxu virojn aux virinojn, li alkonduku ilin katenitajn al Jerusalem.
9:3 Kaj dum li vojagxis, li alproksimigxis al Damasko; kaj subite ekbrilegis cxirkaux li lumo el la cxielo;
9:4 kaj li falis sur la teron, kaj auxdis vocxon dirantan al li:Sauxlo,  Sauxlo, kial vi min persekutas?
9:5 Kaj li diris:Kiu vi estas, ho Sinjoro? Kaj tiu diris:Mi estas Jesuo, kiun vi persekutas;
9:6 sed levigxu, kaj eniru en la urbon, kaj estos dirite al vi, kion vi devas fari.
9:7 Kaj liaj kunvojagxantoj staris mutaj, auxdante la vocxon, sed vidante neniun.
9:8 Kaj Sauxlo levigxis de la tero; kaj kiam liaj okuloj malfermigxis, li vidis nenion; kaj ili kondukis lin je la mano, kaj venigis lin en Damaskon.
9:9 Kaj li estis sen vidpovo tri tagojn; kaj ne mangxis, nek trinkis.
9:10 Kaj en Damasko estis unu discxiplo nomata Ananias; kaj la Sinjoro diris al li en vizio:Ananias. Kaj li respondis:Jen mi, Sinjoro.
9:11 Kaj la Sinjoro diris al li:Levigxu, kaj iru sur la straton, kiun oni nomas Rekta, kaj sercxu en la domo de Judas viron, nomatan Sauxlo, el Tarso;  cxar jen li pregxas;
9:12 kaj li vidis viron, nomatan Ananias, enirantan kaj metantan sur lin la manojn, por ke li ricevu vidpovon.
9:13 Sed Ananias respondis:Sinjoro, mi auxdis de multaj pri cxi tiu viro,  kiom da malbono li faris kontraux viaj sanktuloj en Jerusalem;
9:14 kaj cxi tie li havas de la cxefpastroj auxtoritaton kateni cxiujn, kiuj vokas vian nomon.
9:15 Sed la Sinjoro diris al li:Ekiru, cxar li estas elektita ilo por mi, por porti mian nomon antaux la nacianoj kaj la regxoj kaj la Izraelidoj;
9:16 cxar mi montros al li, kiom li devas suferi pro mia nomo.
9:17 Kaj Ananias ekiris, kaj eniris en la domon, kaj metinte sur lin la manojn, diris:Frato Sauxlo, min sendis la Sinjoro Jesuo, kiu aperis al vi en la vojo, laux kiu vi venis, por ke vi ricevu vidpovon kaj plenigxu de la Sankta Spirito.
9:18 Kaj tuj falis de liaj okuloj kvazaux skvamoj; kaj li tuj ricevis vidpovon, kaj levigxis kaj baptigxis;
9:19 kaj preninte nutrajxon, li refortigxis.  Kaj dum kelke da tagoj li restis kun la discxiploj en Damasko.
9:20 Kaj en la sinagogoj li tuj proklamis Jesuon, ke li estas la Filo de Dio.
9:21 Kaj miregis cxiuj, kiuj lin auxdis, kaj ili diris:CXu li ne estas tiu,  kiu en Jerusalem pereigis tiujn, kiuj vokis cxi tiun nomon? kaj li venis cxi tien por tio, ke li konduku ilin katenitajn antaux la cxefpastrojn.
9:22 Sed Sauxlo des pli fortigxis, kaj li konfuzis la Judojn logxantajn en Damasko, pruvante, ke tiu estas la Kristo.
9:23 Kaj post la paso de multaj tagoj, la Judoj kune konsiligxis, por lin mortigi;
9:24 sed ilia konspiro sciigxis al Sauxlo. Kaj ili observadis la pordegojn tage kaj nokte, por lin mortigi;
9:25 sed liaj discxiploj prenis lin nokte, kaj mallevis lin tra la urba muro,  malsupren lasante lin en korbego.
9:26 Kaj kiam li venis en Jerusalemon, li provis aligxi al la discxiploj; kaj cxiuj lin timis, ne kredante, ke li estas discxiplo.
9:27 Sed Barnabas prenis lin, kaj kondukis lin al la apostoloj, kaj rakontis al ili, kiel li sur la vojo vidis la Sinjoron, kiu ankaux parolis al li, kaj kiel en Damasko li sentime parolis en la nomo de Jesuo.
9:28 Kaj li estis kun ili, enirante kaj elirante en Jerusalem,
9:29 kaj sentime predikante en la nomo de la Sinjoro; kaj li parolis kaj disputadis kontraux la Grekaj Judoj; sed ili entreprenis mortigi lin.
9:30 Kaj la fratoj, eksciinte tion, kondukis lin al Cezarea, kaj forsendis lin al Tarso.
9:31 Kaj la eklezio tra la tuta Judujo kaj Galileo kaj Samario havis pacon kaj ricevis edifon; kaj iradante en la timo de la Sinjoro kaj en la konsolo de la Sankta Spirito, gxi kreskis.
9:32 Kaj dum Petro trairis cxiujn regionojn, li ankaux malsupreniris al la sanktuloj logxantaj en Lida.
9:33 Kaj tie li trovis unu viron, nomatan Eneas, kiu kusxadis en sia lito jam ok jarojn; cxar li estis paralizulo.
9:34 Kaj Petro diris al li:Eneas, Jesuo Kristo vin sanigas; levigxu, kaj ordigu vian liton. Kaj li tuj levigxis.
9:35 Kaj cxiuj logxantoj en Lida kaj en SXaron lin vidis, kaj turnigxis al la Sinjoro.
9:36 Kaj estis en Jafo unu discxiplino, nomata Tabita, kiu laux traduko estas nomata Dorkas; sxi estis plena de bonfaroj kaj almozoj, kiujn sxi faris.
9:37 Kaj en tiu tempo sxi malsanigxis, kaj mortis; kaj ili sxin lavis kaj metis en supran cxambron.
9:38 Kaj cxar Lida estis proksime de Jafo, la discxiploj, auxdinte, ke Petro estas tie, sendis al li du virojn, por petegi lin:Ne prokrastu veni al ni.
9:39 Kaj Petro levigxis kaj iris kun ili. Kaj kiam li alvenis, ili lin kondukis en la supran cxambron; kaj alestis apud li cxiuj vidvinoj, plorante kaj montrante tunikojn kaj vestojn, kiujn Dorkas faris, kiam sxi estis ankoraux kun ili.
9:40 Sed Petro, formetinte cxiujn, genuigxis kaj pregxis, kaj, turninte sin al la korpo, li diris:Tabita, levigxu. Kaj sxi malfermis siajn okulojn, kaj,  vidinte Petron, sxi side levigxis.
9:41 Kaj li donis al sxi la manon kaj starigis sxin, kaj, vokinte la sanktulojn kaj vidvinojn, li prezentis sxin vivanta.
9:42 Kaj tio farigxis sciata tra la tuta Jafo, kaj multaj kredis al la Sinjoro.
9:43 Kaj dum multe da tagoj li logxis en Jafo cxe unu Simon, tanisto.
10:1 En Cezarea estis unu viro, nomata Kornelio, centestro de la kohorto nomata la Itala,
10:2 viro pia, kiu timis Dion kune kun sia tuta familio, kaj donis multajn almozojn al la popolo, kaj pregxis al Dio konstante.
10:3 Tiu vidis klare en vizio, cxirkaux la nauxa horo de la tago, angxelon de Dio, alvenantan al li, kaj dirantan al li:Kornelio.
10:4 Kaj cxi tiu, fikse rigardante lin kaj timante, diris:Kio estas, Sinjoro?  Kaj li diris al li:Viaj pregxoj kaj viaj almozoj supreniris kiel memorajxo antaux Dio.
10:5 Kaj nun sendu virojn al Jafo, kaj venigu Simonon, kiu estas alnomata Petro;
10:6 li gastas cxe unu Simon, tanisto, kies domo estas apud la marbordo.
10:7 Kaj kiam foriris la angxelo, kiu parolis al li, li alvokis du el siaj domservantoj, kaj pian soldaton el tiuj, kiuj cxiam dejxoris apud li;
10:8 kaj klariginte cxion al ili, li sendis ilin al Jafo.
10:9 Kaj en la sekvanta tago, kiam ili vojagxis kaj alproksimigxis al la urbo, Petro supreniris sur la tegmenton, por pregxi, cxirkaux la sesa horo;
10:10 kaj li farigxis malsata, kaj deziris mangxi; sed dum oni pretigis,  falis sur lin ekstazo;
10:11 kaj li vidis la cxielon malfermitan, kaj ian ujon malsuprenirantan,  kvazaux grandan tukon, mallevatan per la kvar anguloj sur la teron;
10:12 kaj en gxi trovigxis cxiaj kvarpiedaj bestoj kaj rampajxoj de la tero kaj birdoj de la cxielo.
10:13 Kaj venis vocxo al li:Levigxu, Petro; bucxu kaj mangxu.
10:14 Sed Petro diris:Ho ne, Sinjoro, cxar mi neniam mangxis ion profanan aux malpuran.
10:15 Kaj vocxo venis al li denove duan fojon:Kion Dio purigis, tion vi ne nomu profana.
10:16 Kaj tio estis farita trifoje; kaj la ujo estis tuj prenita for en la cxielon.
10:17 Kaj dum Petro spirite embarasigxis, kia povas esti la vizio, kiun li vidis, jen la viroj senditaj de Kornelio, eldemandinte pri la domo de Simon,  staris antaux la pordo,
10:18 kaj vokis kaj demandis, cxu Simon, kiu estas alnomata Petro, tie gastas.
10:19 Kaj dum Petro pripensis pri la vizio, la Spirito diris al li:Jen tri viroj vin sercxas.
10:20 Sed levigxu, kaj malsupreniru, kaj vojagxu kun ili, tute ne hezitante;  cxar mi ilin sendis.
10:21 Kaj Petro malsupreniris al la viroj, kaj diris:Jen mi estas tiu, kiun vi sercxas; kia estas la kauxzo, pro kiu vi venis?
10:22 Kaj ili diris:Kornelio, centestro, viro justa kaj timanta Dion, kaj bone atestata de la tuta nacio de la Judoj, estas avertita de sankta angxelo,  ke li venigu vin al sia domo kaj auxdu parolojn de vi.
10:23 Tial li envokis kaj gastigis ilin.  Kaj en la sekvanta tago li levigxis, kaj foriris kun ili, kaj iuj fratoj el Jafo lin akompanis.
10:24 Kaj la morgauxan tagon ili eniris en Cezarean. Kaj Kornelio atendis ilin, kunvokinte siajn parencojn kaj intimajn amikojn.
10:25 Kaj kiam Petro estis eniranta, Kornelio lin renkontis, kaj, falinte antaux liaj piedoj, adorklinigxis al li.
10:26 Sed Petro lin levis, dirante:Starigxu; mi mem ankaux estas homo.
10:27 Kaj interparolante kun li, li eniris, kaj trovis multajn kunvenintajn;
10:28 kaj li diris al ili:Vi mem scias, kiel kontrauxlegxe estas por Judo kamaradigxi aux aliri al alinaciano; sed Dio min admonis, ke mi ne nomu ian homon profana aux malpura;
10:29 tial, kiam mi estis vokita, mi alvenis sen kontrauxdiro. Mi do demandas, por kio vi min venigis?
10:30 Kaj Kornelio diris:Antaux kvar tagoj gxis cxi tiu horo, mi pregxis la nauxahoran pregxon en mia domo; kaj jen antaux mi staris viro hele vestita,
10:31 kaj diris:Kornelio, via pregxo estas auxdita, kaj viaj almozoj estas memoritaj antaux Dio.
10:32 Sendu do al Jafo, kaj invitu al vi Simonon, kiu estas alnomata Petro;  li gastas en la domo de Simon, tanisto, apud la marbordo.
10:33 Tial mi tuj sendis al vi; kaj vi bone faris, ke vi venis. Nun do ni cxiuj alestas cxi tie antaux Dio, por auxdi cxion, kio estas ordonita al vi de la Sinjoro.
10:34 Kaj Petro malfermis sian busxon, kaj diris:  Vere mi ekkomprenas, ke Dio ne privilegias personojn;
10:35 sed en cxiu nacio tiu, kiu timas Lin kaj agas juste, estas akceptata de Li.
10:36 Vi konas tiun vorton, kiun Li sendis al la Izraelidoj, predikante la evangelion de paco per Jesuo Kristo (li estas Sinjoro de cxiuj);
10:37 vi konas tiun diron, kiu estas disvastigita tra la tuta Judujo,  komencante de Galileo, post la bapto, kiun predikis Johano-
10:38 Jesuon, la Nazaretanon, kiun Dio sanktoleis per la Sankta Spirito kaj potenco; li cxirkauxiris, bonfarante kaj sanigante cxiujn premegatajn de la diablo, cxar Dio estis kun li.
10:39 Kaj ni estas atestantoj pri cxio, kion li faris en la lando de la Judoj kaj en Jerusalem; lin oni mortigis, pendigante lin sur lignajxo.
10:40 Lin Dio levis en la tria tago, kaj donis, ke li estu videbla,
10:41 ne al la tuta popolo, sed al atestantoj, kiuj estis elektitaj antauxe de Dio, al ni, kiuj mangxis kaj trinkis kun li post lia relevigxo el la mortintoj.
10:42 Kaj li ordonis al ni prediki al la popolo, kaj atesti, ke li estas la difinito de Dio, por esti la jugxisto de la vivantoj kaj de la mortintoj.
10:43 Pri li cxiuj profetoj atestas, ke per lia nomo cxiu kredanta al li ricevos pardonadon de pekoj.
10:44 Dum Petro parolis tiujn vortojn, la Sankta Spirito falis sur cxiujn,  kiuj auxdis la diron.
10:45 Kaj cxiuj el la cirkumcido kredantoj, kiuj venis kun Petro, miregis pri tio, ke ankaux sur la nacianojn estis surversxata la donaco de la Sankta Spirito.
10:46 CXar ili auxdis ilin paroli per lingvoj kaj glori Dion. Tiam respondis Petro:
10:47 CXu iu povas malpermesi la akvon, ke ne baptigxu cxi tiuj, kiuj ricevis la Sanktan Spiriton tiel same, kiel ni?
10:48 Kaj li ordonis, ke ili baptigxu en la nomo de Jesuo Kristo. Tiam ili petis, ke li restu ankoraux kelkajn tagojn.
11:1 Kaj la apostoloj kaj la fratoj, kiuj estis en Judujo, auxdis, ke la nacianoj ankaux ricevis la vorton de Dio.
11:2 Kaj kiam Petro venis al Jerusalem, tiuj, kiuj estis el la cirkumcido,  disputis kun li,
11:3 dirante:Vi eniris al viroj ne cirkumciditaj, kaj mangxis kun ili.
11:4 Sed Petro klarigis la aferon al ili orde, dirante:
11:5 Dum mi pregxis en la urbo Jafo, en ekstazo mi vidis vizion, ujon malsuprenirantan, kvazaux grandan tukon, mallevatan el la cxielo per la kvar anguloj; kaj gxi venis gxis mi;
11:6 kun fiksa rigardo mi gxin observis, kaj vidis kvarpiedajn bestojn de la tero kaj sovagxajn bestojn kaj rampajxojn kaj birdojn de la cxielo.
11:7 Kaj mi auxdis vocxon dirantan al mi:Levigxu, Petro; bucxu kaj mangxu.
11:8 Sed mi diris:Ho ne, Sinjoro, cxar nenio profana aux malpura eniris iam en mian busxon.
11:9 Sed vocxo respondis al mi la duan fojon el la cxielo:Kion Dio purigis,  tion vi ne nomu profana.
11:10 CXi tio farigxis trifoje, kaj cxio estis retirata en la cxielon.
11:11 Kaj jen antaux la domo, en kiu mi estis, tuj staris tri viroj senditaj el Cezarea al mi.
11:12 Kaj la Spirito ordonis, ke mi iru kun ili, tute ne hezitante. Kaj cxi tiuj ses fratoj min akompanis, kaj ni eniris en la domon de la viro;
11:13 kaj li diris al ni, ke li vidis en sia domo la angxelon starantan, kaj dirantan:Sendu al Jafo, kaj venigu Simonon, kies alnomo estas Petro,
11:14 kiu parolos al vi vortojn, per kiuj vi kaj via tuta familio savigxos.
11:15 Kaj dum mi komencis paroli, la Sankta Spirito malsupreniris sur ilin tiel same, kiel sur nin en la komenco.
11:16 Kaj mi rememoris la vorton de la Sinjoro, ke li diris:Johano ja baptis per akvo; sed vi baptigxos per la Sankta Spirito.
11:17 Se do al ili Dio donis la saman donacon, kiel al ni, kiam ni ekkredis al la Sinjoro Jesuo Kristo, kia homo mi estis, ke mi povus kontrauxstari al Dio?
11:18 Kiam ili tion auxdis, ili silentigxis, kaj gloris Dion, dirante:Ankaux do al la nacianoj Dio donacis penton por vivo.
11:19 Tiuj do, kiuj dispeligxis pro la suferado, kiu okazis pro Stefano,  vojagxis gxis Fenikio kaj Kipro kaj Antiohxia, priparolante la vorton al neniu krom nur Judoj.
11:20 Sed iuj el ili, viroj el Kipro kaj Kireno, veninte en Antiohxian,  parolis al la Grekoj ankaux, predikante la Sinjoron Jesuo.
11:21 Kaj la mano de la Sinjoro estis kun ili; kaj granda nombro kredis kaj turnigxis al la Sinjoro.
11:22 Kaj la raporto pri tio estis auxdita de la eklezio, kiu estis en Jerusalem; kaj ili forsendis Barnabason gxis Antiohxia;
11:23 li, veninte, kaj vidante la gracon de Dio, gxojis; kaj li admonis ilin cxiujn, ke kun korfirmeco ili restu fidelaj al la Sinjoro;
11:24 cxar li estis bona viro, kaj plena de la Sankta Spirito kaj de fido;  kaj multo da homoj aldonigxis al la Sinjoro.
11:25 Kaj li iris al Tarso, por sercxi Sauxlon;
11:26 kaj trovinte, li kondukis lin al Antiohxia. Kaj dum tuta jaro ili kunvenadis kun la eklezio, kaj instruis grandan aron da homoj; kaj en Antiohxia la discxiploj unue nomigxis Kristanoj.
11:27 Kaj en tiuj tagoj profetoj el Jerusalem vojagxis al Antiohxia.
11:28 Kaj starigxis unu el ili, nomata Agabo, kaj deklaris per la Spirito, ke estos granda malsato tra la tuta mondo; kaj tio okazis en la tagoj de Klauxdio.
11:29 Kaj la discxiploj decidis, ke cxiu laux sia bonstato sendu helpon al la fratoj, kiuj logxis en Judujo;
11:30 tion ankaux ili faris, sendante al la presbiteroj per la manoj de Barnabas kaj Sauxlo.
12:1 Kaj cxirkaux tiu tempo la regxo Herodo etendis siajn manojn, por premi iujn el la eklezianoj.
12:2 Kaj li mortigis per glavo Jakobon, la fraton de Johano.
12:3 Kaj vidinte, ke tio placxas al la Judoj, li plue aldonis la areston de Petro. Kaj tiam estis la tagoj de macoj.
12:4 Kaj kaptinte lin, li metis lin en malliberejon, transdonante lin al kvar kvaroj da soldatoj, por gardi lin, intencante elkonduki lin post la Pasko al la popolo.
12:5 Tial Petro estis gardata en la malliberejo; sed pregxo por li estis fervore farata de la eklezio al Dio.
12:6 Kaj kiam Herodo intencis elkonduki lin, en tiu sama nokto Petro dormis inter du soldatoj, ligite per du katenoj; kaj gardistoj antaux la pordoj gardis la malliberejon.
12:7 Kaj jen apudstaris angxelo de la Eternulo, kaj lumo ekbrilis en la cxambro; kaj li frapis la flankon de Petro, kaj vekis lin, dirante:Levigxu rapide. Kaj liaj katenoj defalis de liaj manoj.
12:8 Kaj la angxelo diris al li:Zonu vin, kaj alligu viajn sandalojn. Kaj li faris tion. Kaj li diris al li:JXetu cxirkaux vin vian mantelon kaj sekvu min.
12:9 Kaj li eliris, kaj sekvis; kaj li ne sciis, ke reala estas tio, kion faris la angxelo, sed li pensis, ke li vidas vizion.
12:10 Kaj trapasinte la unuan postenon kaj la duan, ili venis al la fera pordego, kiu kondukas en la urbon; kaj gxi malfermigxis al ili propramove;  kaj ili eliris, kaj pasis lauxlonge de unu strato; kaj la angxelo tuj foriris de li.
12:11 Kaj Petro, rekonsciigxinte, diris:Nun mi certe scias, ke la Eternulo elsendis Sian angxelon kaj liberigis min el la mano de Herodo kaj el la tuta atendado de la popolo Juda.
12:12 Kaj pripensinte, li venis al la domo de Maria, la patrino de Johano,  alnomata Marko, kie estis multaj kunvenintaj kaj pregxantaj.
12:13 Kaj kiam li frapis cxe la pordo de la pordego, venis knabino nomata Roda, por auxskulti,
12:14 kaj rekonante la vocxon de Petro, sxi pro gxojo ne malfermis la pordegon, sed enkuris, kaj diris, ke Petro staras antaux la pordego.
12:15 Kaj oni diris al sxi:Vi frenezas. Sed sxi persiste certigis, ke tiel estas. Kaj ili diris:GXi estas lia angxelo.
12:16 Sed Petro dauxrigis la frapadon; kaj ili, malferminte, vidis lin, kaj miregis.
12:17 Sed li gestis per la mano, ke ili silentu, kaj rakontis al ili,  kiamaniere la Eternulo elkondukis lin el la malliberejo. Kaj li diris:Sciigu pri tio Jakobon kaj la fratojn. Kaj li foriris, kaj iris al alia loko.
12:18 Kaj kiam tagigxis, farigxis inter la soldatoj ne malgranda ekscitigxo,  kio farigxis kun Petro.
12:19 Kaj Herodo, sercxinte kaj ne trovinte lin, ekzamenis la gardistojn, kaj ordonis forkonduki ilin al morto. Kaj li vojagxis el Judujo al Cezarea, kaj tie restis iom da tempo.
12:20 Kaj li estis tre kolera kontraux la homoj de Tiro kaj Cidon; kaj ili venis unuanime al li, kaj, akirinte la favoron de Blasto, la regxa cxambelano, petis pacon, cxar ilia lando estis nutrata de la lando de la regxo.
12:21 Kaj en difinita tago Herodo, vestita en regxaj vestoj, sidis sur tribunala segxo kaj deklamis al ili.
12:22 Kaj la popolo kriis:GXi estas vocxo de dio, kaj ne de homo.
12:23 Kaj angxelo de la Eternulo tuj frapis lin, pro tio, ke li ne donis al Dio la gloron; kaj mangxate de vermoj, li senspirigxis.
12:24 Sed la vorto de Dio kreskis kaj pligrandigxis.
12:25 Kaj Barnabas kaj Sauxlo revenis de Jerusalem, plenuminte sian servadon,  kondukante kun si Johanon, kiu estis alnomata Marko.
13:1 Kaj en Antiohxia, en la tiea eklezio, estis profetoj kaj instruistoj,  Barnabas, kaj Simeon, nomata Niger, kaj Lucio, la Kirenano, kaj Manaen,  kunvartito de la tetrarhxo Herodo, kaj Sauxlo.
13:2 Kaj dum ili faris servon al la Sinjoro kaj fastis, la Sankta Spirito diris:Apartigu al mi Barnabason kaj Sauxlon por tiu laboro, al kiu mi ilin vokis.
13:3 Tiam, fastinte kaj pregxinte kaj metinte sur ilin la manojn, ili forsendis ilin.
13:4 Kaj cxi tiuj, forkondukite de la Sankta Spirito, malsupreniris al Seleuxkia; kaj de tie ili sxipiris al Kipro.
13:5 Kaj estante en Salamis, ili proklamis la vorton de Dio en la sinagogoj de la Judoj; kaj ili havis Johanon kiel helpanton.
13:6 Kaj trairinte la tutan insulon gxis Pafos, ili trovis unu magiiston,  Judan falsan profeton, kies nomo estis Bar-Jesuo,
13:7 kiu estis kun la prokonsulo Sergio Pauxlo, prudenta viro. CXi tiu venigis al si Barnabason kaj Sauxlon, kaj deziris auxdi la vorton de Dio.
13:8 Sed kontrauxstaris al ili Elimas, la magiisto (cxar tion signifas lia nomo), penante deturni la prokonsulon for de la fido.
13:9 Sed Sauxlo, kiu estas Pauxlo, plenigite de la Sankta Spirito kaj fikse rigardante lin,
13:10 diris:Ho vi, plena de cxia trompo kaj ruzemeco, filo de diablo,  malamiko de cxia justeco, cxu vi ne cxesos defleksi la rektajn vojojn de la Sinjoro?
13:11 Kaj nun jen la mano de la Sinjoro estas sur vi, kaj vi estos blinda, ne vidante la sunon dum kelka tempo. Kaj tuj falis sur lin nebulo kaj mallumo,  kaj cxirkauxvagante, li sercxis mankondukantojn.
13:12 Tiam la prokonsulo, vidinte la okazintajxon, kredis, mirigite de la instruado de la Sinjoro.
13:13 Sed Pauxlo kaj liaj akompanantoj eksxipiris de Pafos kaj venis al Perga en Pamfilio; kaj Johano forlasis ilin kaj reiris al Jerusalem.
13:14 Sed ili, trapasante de Perga venis al Antiohxia en Pisidio; kaj en la sabato ili eniris en la sinagogon, kaj sidigxis.
13:15 Kaj post la legado de la legxo kaj la profetoj, la sinagogestroj sendis al ili, dirante:Fratoj, se estas cxe vi vorto de admono por la popolo,  parolu.
13:16 Kaj Pauxlo, starigxinte kaj gestinte per la mano, diris:  Izraelidoj, kaj vi, kiuj timas Dion, auxskultu.
13:17 La Dio de cxi tiu popolo Izrael elektis niajn patrojn, kaj altigis la popolon dum la logxado en Egiptujo, kaj per alta brako elkondukis ilin el tie.
13:18 Kaj en la dauxro de cxirkaux kvardek jaroj Li toleris ilian konduton en la dezerto.
13:19 Kaj eksterminte sep naciojn en la lando Kanaana, Li donis al ili ilian landon kiel heredon por cxirkaux kvarcent kvindek jaroj;
13:20 kaj post tio Li donis jugxistojn gxis la profeto Samuel.
13:21 Kaj poste ili petis regxon; kaj Dio donis al ili Saulon, filon de Kisx,  viron el la tribo de Benjamen, por kvardek jaroj.
13:22 Kaj formetinte lin, Li levis al ili Davidon kiel regxon, pri kiu Li parolis, atestante:Mi trovis Davidon, filon de Jisxaj, viron laux Mia koro;  li plenumos Mian tutan volon.
13:23 El lia idaro Dio laux promeso venigis al Izrael Savanton, Jesuon,
13:24 kiam Johano jam predikis antaux lia alveno la bapton de pento al la tuta popolo Izrael.
13:25 Kaj dum Johano plenumis sian kuradon, li diris:Kiu vi supozas, ke mi estas? mi ne estas tiu. Sed jen venas post mi unu, al kiu mi ne estas inda malligi la sandalojn de la piedoj.
13:26 Fratoj, idoj el la raso de Abraham, kaj tiuj inter vi, kiuj timas Dion,  al ni estas sendita la vorto de cxi tiu savo.
13:27 CXar la logxantoj en Jerusalem kaj iliaj regantoj ne konis lin; kaj kondamnante lin, ili plenumis la vocxojn de la profetoj cxiusabate legatajn.
13:28 Kaj trovinte en li nenian kauxzon de morto, ili tamen petis Pilaton mortigi lin.
13:29 Kaj plenuminte cxion, kio estis skribita pri li, ili forprenis lin de la lignajxo kaj metis lin en tombon.
13:30 Sed Dio levis lin el la mortintoj;
13:31 kaj li estis vidata multajn tagojn de tiuj, kiuj venis kun li el Galileo en Jerusalemon, kaj ili nun estas liaj atestantoj cxe la popolo.
13:32 Kaj ni alportas al vi bonan sciigon pri la promeso farita al la patroj,
13:33 ke Dio plenumis tion al ni, la filoj, relevinte Jesuon, kiel ankaux estas skribite en la dua psalmo:Vi estas Mia Filo, hodiaux Mi vin naskis.
13:34 Kaj pri tio, ke Li relevis lin el la mortintoj, jam ne venontan en forputron, Li parolis jene:Mi donos al vi la fidindajn favorkorajxojn de David.
13:35 CXar li ankaux diris en alia psalmo:Vi ne permesos, ke Via sanktulo forputru.
13:36 CXar David, servinte en sia generacio al la intenco de Dio, ekdormis,  kaj alkolektigxis al siaj patroj kaj vidis forputron;
13:37 sed tiu, kiun Dio relevis, ne vidis forputron.
13:38 Estu do sciate al vi, fratoj, ke per cxi tiu estas proklamata al vi pardonado de pekoj;
13:39 kaj cxiu kredanto al li estas pravigita pri cxio, pri kio vi ne povis esti pravigitaj per la legxo de Moseo.
13:40 Gardu vin do, ke ne venu sur vin tio, kio estas dirita en la profetoj:
13:41 Rigardu, vi malestimantoj, kaj miru, kaj malaperu,   CXar en via tempo Mi faras ion,   Kion vi ne kredus, se oni rakontus al vi.
13:42 Kaj dum ili eliris el la sinagogo, oni petegis, ke cxi tiuj vortoj estu parolataj al ili la venontan sabaton.
13:43 Kaj kiam la sinagogo disigxis, multaj el la Judoj kaj el la piaj prozelitoj sekvis Pauxlon kaj Barnabason, kiuj, alparolante ilin, urgxe admonis ilin persisti en la graco de Dio.
13:44 En la sekvanta sabato preskaux la tuta urbo kolektigxis, por auxdi la vorton de Dio.
13:45 Kaj la Judoj, vidante la homamasojn, plenigxis de jxaluzo, kaj kontrauxdiris la dirojn de Pauxlo, kaj blasfemis.
13:46 Kaj Pauxlo kaj Barnabas, parolante kuragxe, diris:Estis necese paroli al vi unue la vorton de Dio. Sed cxar vi forpusxis gxin kaj ne jugxas vin indaj je la eterna vivo, jen ni turnas nin al la nacianoj.
13:47 CXar tiel ordonis al ni la Sinjoro:      Mi vin metis kiel lumon por la nacioj,   Por ke vi estu por savo gxis la plej malproksima parto de la tero.
13:48 Kaj auxdinte tion, la nacianoj gxojis, kaj gloris la vorton de Dio; kaj el ili kredis cxiuj, kiuj estis difinitaj por eterna vivo.
13:49 Kaj la vorto de la Sinjoro estis disportata tra la tuta regiono.
13:50 Sed la Judoj incitis la piajn virinojn bonfamajn kaj la cxefojn de la urbo, kaj instigis persekutadon kontraux Pauxlo kaj Barnabas, kaj forpelis ilin el siaj limoj.
13:51 Sed ili forskuis la polvon de siaj piedoj kontraux ili, kaj iris al Ikonio.
13:52 Kaj la discxiploj plenigxis de gxojo kaj de la Sankta Spirito.
14:1 Kaj en Ikonio ili ambaux eniris en la sinagogon de la Judoj, kaj tiel parolis, ke granda amaso da Judoj kaj Grekoj kredis.
14:2 Sed la nekredantaj Judoj ekscitis kaj malbonigis la animojn de la nacianoj kontraux la fratoj.
14:3 Tial ili restis longan tempon tie, sentime parolante en la Sinjoro, kiu atestadis pri la vorto de Sia graco, lasante, ke signoj kaj mirakloj farigxu per iliaj manoj.
14:4 Sed la logxantaro de la urbo dividigxis; unuj estis kun la Judoj, kaj aliaj kun la apostoloj.
14:5 Kaj kiam farigxis atenco de la nacianoj kaj ankaux de la Judoj kun iliaj regantoj, por ataki kaj sxtonmortigi ilin,
14:6 sciigxinte pri gxi, ili forsavis sin en la urbojn de Likaonio-Listran kaj Derben kaj la cxirkauxajxon;
14:7 kaj tie ili proklamis la evangelion.
14:8 Kaj en Listra sidadis unu viro senforta en la piedoj, kiu estis lama de la patrina ventro, kaj neniam piediris.
14:9 Li auxdis Pauxlon paroli; kaj cxi tiu, fikse rigardante lin, kaj vidante, ke ili havas fidon por esti sanigita,
14:10 diris per lauxta vocxo:Starigxu rekte sur viaj piedoj. Kaj li salte levigxis kaj piediris.
14:11 Kaj la homamaso, vidinte tion, kion Pauxlo faris, levis sian vocxon,  kaj diris en la Likaonia lingvo:La dioj en homa formo malsupreniris al ni.
14:12 Kaj Barnabason ili nomis Zeuxs, kaj Pauxlon Hermes, cxar cxi tiu estis la cxefa parolanto.
14:13 Kaj la pastro de la Zeuxs, kiu estis antaux la urbo, alkondukis bovojn kaj girlandojn al la pordegoj, kaj volis oferi kun la homamasoj.
14:14 Sed la apostoloj Pauxlo kaj Barnabas, auxdinte, dissxiris siajn vestojn, kaj antauxensaltis en la amason, kriante,
14:15 kaj dirante:Ho viroj, kial vi tion faras? Ni ankaux estas homoj,  samsentaj kiel vi, kaj ni alportas al vi evangelion, por turni vin de cxi tiuj vantajxoj al la vivanta Dio, kiu faris la cxielon kaj la teron kaj la maron kaj cxion en ili;
14:16 kaj kiu en la pasintaj generacioj permesis, ke cxiuj nacioj iru siajn proprajn vojojn.
14:17 Tamen Li ne lasis Sin sen atesto, cxar Li bonfaris, donante al vi pluvojn el la cxielo kaj fruktoportajn sezonojn, plenigante viajn korojn per nutrajxo kaj felicxo.
14:18 Kaj tiel dirante, ili apenaux retenis la amasojn de oferado al ili.
14:19 Sed alvenis Judoj el Antiohxia kaj Ikonio, kaj, instiginte la amason,  ili prijxetis Pauxlon per sxtonoj, kaj trenis lin ekster la urbon, pensante,  ke li mortis.
14:20 Sed kiam la discxiploj staris cxirkaux li, li levigxis, kaj eniris en la urbon; kaj en la sekvanta tago li eliris kun Barnabas al Derbe.
14:21 Kaj proklaminte la evangelion al tiu urbo, kaj varbinte multajn discxiplojn, ili revenis al Listra kaj Ikonio kaj Antiohxia,
14:22 firmigante la animojn de la discxiploj, kaj admonante, ke ili restu en la fido, kaj ke tra multaj suferoj ni devas eniri en la regnon de Dio.
14:23 Kaj elektinte presbiterojn por ili en cxiu eklezio, kaj pregxinte kun fastado, ili rekomendis ilin al la Sinjoro, al kiu ili ekkredis.
14:24 Kaj trairinte Pisidion, ili venis en Pamfilion.
14:25 Kaj parolinte la vorton en Perga, ili malsupreniris al Atalia;
14:26 kaj de tie ili sxipiris al Antiohxia, de kie ili estis konfiditaj al la graco de Dio por la laboro, kiun ili plenumis.
14:27 Kaj kiam ili alvenis, ili kunvenigis la eklezion, kaj rakontis cxion,  kion Dio per ili faris, kaj ke Li malfermis al la nacianoj pordon de fido.
14:28 Kaj ili restis kelkan tempon kun la discxiploj.
15:1 Kaj iuj homoj vojagxis tien el Judujo, kaj instruis la fratojn:Se vi ne cirkumcidigxos laux la moro de Moseo, vi ne povas savigxi.
15:2 Kaj kiam Pauxlo kaj Barnabas havis ne malgrandan malkonsenton kaj diskutadon kontraux ili, oni arangxis, ke Pauxlo kaj Barnabas kaj aliaj tieuloj iru Jerusalemon al la apostoloj kaj presbiteroj pri tiu demando.
15:3 Ili do, forkondukite de la eklezio, trairis Fenikion kaj Samarion,  anoncante la konvertadon de la nacianoj, kaj faris grandan gxojon al cxiuj fratoj.
15:4 Kaj alveninte en Jerusalemon, ili estis akceptitaj de la eklezio kaj apostoloj kaj presbiteroj, kaj raportis cxion, kion Dio faris per ili.
15:5 Sed levigxis iuj kredantoj el la sekto de la Fariseoj, dirante:Estas necese cirkumcidi ilin, kaj ordoni, ke ili observu la legxon de Moseo.
15:6 Kaj kunvenis la apostoloj kaj presbiteroj, por esplori tiun aferon.
15:7 Kaj post multe da diskutado, Petro starigxis, kaj diris al ili:  Fratoj, vi scias, ke jam antaux longe Dio elektis min el inter vi, por ke per mia busxo la nacianoj auxdu la vorton de la evangelio kaj kredu.
15:8 Kaj Dio, kiu konas la korojn, atestis al ili, donante al ili la Sanktan Spiriton tiel same, kiel al ni;
15:9 kaj Li faris nenian diferencon inter ni kaj ili, per la fido puriginte iliajn korojn.
15:10 Nun do kial vi incitas Dion, dezirante meti sur la kolon de la discxiploj jugon, kiun povis porti nek niaj patroj, nek ni?
15:11 Sed ni kredas pri nia savo per la graco de la Sinjoro Jesuo tiel same,  kiel ankaux ili.
15:12 Kaj silentis la tuta amaso; kaj ili auxskultis, dum Pauxlo kaj Barnabas rakontis, kiom da signoj kaj mirakloj Dio faris cxe la nacianoj per ili.
15:13 Kaj kiam ili cxesis paroli, Jakobo respondis, dirante:  Fratoj, auxskultu min;
15:14 Simeon rakontis, kiel unue Dio vizitis nacianojn, por elekti el ili popolon por Sia nomo.
15:15 Kaj al tio konsentas la vortoj de la profetoj, kiel estas skribite:
15:16 Post tio Mi revenos,   Kaj Mi restarigos la falintan tabernaklon de David,   Mi restarigos la detruitajxojn,   Kaj Mi rekonstruos gxin;
15:17 Por ke strebu al la Eternulo la ceteraj homoj  Kaj cxiuj nacioj, inter kiuj estas proklamata Mia nomo,   Diras la Eternulo,
15:18 Kiu tion faras jam de la tempo antikva.
15:19 Tial mi decidas, ke ni ne gxenu tiujn el la nacianoj, kiuj turnigxas al Dio;
15:20 sed ni admonu ilin, ke ili detenu sin de malpurigxoj cxe idoloj kaj de malcxasteco kaj de sufokitajxoj kaj de sango.
15:21 CXar de post antikvaj generacioj Moseo havas en cxiuj urboj tiujn, kiuj lin predikas, legate en la sinagogoj cxiusabate.
15:22 Tiam al la apostoloj kaj presbiteroj kun la tuta eklezio sxajnis bone elekti virojn el inter si kaj sendi ilin al Antiohxia kun Pauxlo kaj Barnabas:nome Judas, alnomata Barsabas, kaj Silas, viroj konataj inter la fratoj;
15:23 kaj ili sendis per ili la jenan leteron:La apostoloj kaj presbiteroj,  al la fratoj, kiuj estas el la nacianoj en Antiohxia kaj Sirio kaj Kilikio,  kun saluto:
15:24 CXar ni auxdis, ke iuj el ni gxenis vin per vortoj maltrankviligaj por viaj animoj, al kiuj ni ne ordonis tion,
15:25 sxajnis bone al ni unuanime, ke ni elektu virojn kaj sendu ilin al vi kun niaj amataj Barnabas kaj Pauxlo,
15:26 homoj, kiuj riskis siajn vivojn pro la nomo de nia Sinjoro Jesuo Kristo.
15:27 Ni do sendis Judason kaj Silason, kiuj ankaux mem busxe diros tion saman.
15:28 CXar al la Sankta Spirito kaj al ni sxajnis bone meti sur vin nenian alian sxargxon, krom la jenaj necesaj aferoj:
15:29 ke oni sin detenu de idoloferitajxoj kaj de sango kaj de sufokitajxoj kaj de malcxasteco; se vi vin gardos kontraux tio, vi bone agos. Adiaux!
15:30 Ili do, forsendite, iris al Antiohxia; kaj kunveniginte la amason, ili transdonis la leteron.
15:31 Kaj leginte gxin, ili gxojis pro la konsolo.
15:32 Kaj Judas kaj Silas, kiuj estis ankaux mem profetoj, konsolis la fratojn per multe da parolo kaj firmigis ilin.
15:33 Kaj pasiginte kelkan tempon, ili kun paco foriris de la fratoj al siaj forsendintoj.
15:34 (Tamen placxis al Silas tie restadi.)
15:35 Sed Pauxlo kaj Barnabas restis en Antiohxia, instruante kaj predikante,  kun multaj aliaj, la vorton de la Sinjoro.
15:36 Kaj post kelke da tagoj Pauxlo diris al Barnabas:Ni reiru, kaj vizitu niajn fratojn en cxiu urbo, kie ni proklamis la vorton de la Sinjoro, kaj vidu, kiel ili fartas.
15:37 Kaj Barnabas konsilis kunpreni Johanon, alnomatan Marko.
15:38 Sed Pauxlo ne aprobis kunpreni tiun, kiu sin fortiris de ili en Pamfilio, kaj ne kuniris en la laboron.
15:39 Kaj farigxis disputo, tiel ke ili disigxis unu de la alia; kaj Barnabas, kunprenante Markon, sxipiris al Kipro;
15:40 sed Pauxlo, elektinte Silason, foriris, konfidite de la fratoj al la graco de Dio.
15:41 Kaj li iris tra Sirio kaj Kilikio, firmigante la ekleziojn.
16:1 Kaj li venis al Derbe kaj Listra; kaj jen tie estis unu discxiplo,  nomata Timoteo, filo de kredanta Judino kaj de Greka patro.
16:2 Tiu estis bone atestata de la fratoj en Listra kaj Ikonio.
16:3 Tiun Pauxlo deziris, ke li foriru kun li, kaj li prenis kaj cirkumcidis lin pro la Judoj, kiuj estis en tiuj regionoj; cxar cxiuj sciis, ke lia patro estas Greko.
16:4 Kaj dum ili trapasis la urbojn, ili transdonis al ili por observado la dekretojn, deciditajn de la apostoloj kaj presbiteroj en Jerusalem.
16:5 Tiel la eklezioj firmigxis en la fido, kaj kreskis lauxnombre cxiutage.
16:6 Kaj ili trairis la Frigian kaj Galatujan regionon, malpermesite de la Sankta Spirito priparoli la vorton en Azio;
16:7 kaj veninte apud Misia, ili klopodis eniri en Bitinion, kaj la Spirito de Jesuo tion ne permesis al ili;
16:8 kaj pasinte preter Misia, ili malsupreniris al Troas.
16:9 Kaj vizio aperis al Pauxlo dum la nokto:viro Makedona staris, kaj petegis lin, dirante:Transpasu al Makedonujo, kaj nin helpu.
16:10 Kaj post kiam li vidis la vizion, ni tuj penis foriri en Makedonujon,  konkludinte, ke Dio vokis nin, por prediki al ili la evangelion.
16:11 Tial, eksxipirinte de Troas, ni rekte veturis al Samotrake, kaj la sekvantan tagon al Neapolis;
16:12 kaj de tie al Filipi, kiu estas kolonio, cxefurbo de la Makedonuja provinco; kaj en tiu urbo ni restis dum kelke da tagoj.
16:13 Kaj en la sabato ni eliris ekster la pordegon apud rivero, kie, ni supozis, estis kunvenejo por pregxado; kaj ni sidigxis, kaj parolis al la virinoj kunvenintaj.
16:14 Kaj unu virino, nomata Lidia, vendistino de purpuro, el la urbo Tiatira, adorantino de Dio, nin auxdis; sxian koron la Sinjoro malfermis, por atenti la parolojn de Pauxlo.
16:15 Kaj kiam sxi estis baptita, kun sia familio, sxi nin petegis,  dirante:Se vi jugxas min fidela al la Sinjoro, venu, kaj logxu en mia domo.  Kaj sxi devigis nin.
16:16 Kaj kiam ni iris al la kunvenejo por pregxado, renkontis nin unu knabino, kiu havis orakolan spiriton kaj kiu per auxgurado alportadis al siaj mastroj multan gajnon.
16:17 SXi sekvis Pauxlon kaj nin, kaj kriadis, dirante:Tiuj homoj estas servistoj de Dio la Plejalta, kiuj proklamas al vi vojon de savo.
16:18 Kaj tion sxi faris dum multe da tagoj. Sed Pauxlo, cxagrenite, turnis sin, kaj diris al la spirito:Mi ordonas al vi en la nomo de Jesuo Kristo, ke vi eliru el sxi. Kaj gxi eliris en tiu sama horo.
16:19 Sed sxiaj mastroj, vidinte, ke eliris la espero de ilia gajno, kaptis Pauxlon kaj Silason, kaj trenis ilin en la placon al la regantoj,
16:20 kaj kondukinte ilin al la urbestroj, diris:CXi tiuj homoj treege maltrankviligas nian urbon, estante Judoj,
16:21 kaj ili proklamas morojn, kiujn ne decas akcepti nek fari por ni, kiuj estas Romanoj.
16:22 Kaj la popolo amase sin kolektis kontraux ili; kaj la urbestroj,  forsxirinte de ili la vestojn, ordonis, ke oni vergobatu ilin.
16:23 Kaj metinte sur ilin multajn batojn, ili jxetis ilin en malliberejon,  ordonante al la estro de la malliberejo, ke li forte gardu ilin;
16:24 kaj li, ricevinte tiun ordonon, jxetis ilin en la internan karceron kaj fiksis iliajn piedojn en la trabon.
16:25 Sed cxirkaux la noktomezo Pauxlo kaj Silas pregxis kaj himnis al Dio,  kaj la katenitoj auxskultis ilin;
16:26 kaj subite farigxis granda tertremo, tiel ke la fundamentoj de la malliberejo skuigxis; kaj tuj cxiuj pordoj malfermigxis, kaj cxies katenoj falis.
16:27 Kaj la malliberejestro, vekigxinte, kaj vidante la pordojn de la karcero malfermitaj, eltiris sian glavon kaj volis mortigi sin, supozante, ke la malliberuloj forkuris.
16:28 Sed Pauxlo vokis per lauxta vocxo, dirante:Nenian malbonon faru al vi,  cxar ni cxiuj estas cxi tie.
16:29 Kaj veniginte lumilon, li ensaltis, kaj, tremante de timo, klinigxis antaux Pauxlo kaj Silas,
16:30 kaj kondukis ilin eksteren, kaj diris:Sinjoroj, kion mi devas fari, por esti savita?
16:31 Kaj ili diris:Kredu al la Sinjoro Jesuo, kaj vi estos savita, vi kaj via familio.
16:32 Kaj ili parolis la vorton de la Sinjoro al li kaj al cxiuj en lia domo.
16:33 Kaj li kondukis ilin en tiu sama nokta horo kaj lavis al ili la batovundojn; kaj baptigxis senprokraste li kaj cxiuj liaj domanoj.
16:34 Kaj li kondukis ilin en sian domon, kaj arangxis por ili mangxotablon,  kaj tre gxojis kun sia tuta domanaro, ekkredinte al Dio.
16:35 Sed kiam tagigxis, la urbestroj sendis la liktorojn, por diri:Forliberigu tiujn homojn.
16:36 Kaj la malliberejestro raportis la vortojn al Pauxlo:La urbestroj jxus sendis, por ke vi forliberigxu; tial nun elvenu kaj foriru pace.
16:37 Sed Pauxlo diris al ili:Ili publike vergobatis nin ne kondamnitajn,  kvankam ni estas Romanoj, kaj nin jxetis en malliberejon; kaj cxu ili nun eljxetas nin kasxe? tute ne; ili mem venu kaj forkonduku nin.
16:38 Kaj la liktoroj raportis tiujn vortojn al la urbestroj; kaj cxi tiuj timis, auxdante, ke ili estas Romanoj;
16:39 kaj ili venis kaj petegis ilin, kaj, elkondukinte ilin, petis, ke ili foriru de la urbo.
16:40 Kaj ili eliris el la malliberejo, kaj eniris en la domon de Lidia; kaj vidinte kaj konsolinte la fratojn, ili foriris.
17:1 Kaj vojagxinte tra Amfipolis kaj Apolonia, ili alvenis en Tesalonikon,  kie estis sinagogo de la Judoj;
17:2 kaj laux sia kutimo Pauxlo eniris al ili, kaj dum tri sabatoj li rezonadis kun ili el la Skriboj,
17:3 klarigante kaj montrante, ke la Kristo devis suferi kaj relevigxi el la mortintoj, kaj dirante:CXi tiu Jesuo, kiun mi predikas al vi, estas la Kristo.
17:4 Kaj unuj el ili estis konvinkitaj, kaj kunsortigxis kun Pauxlo kaj Silas; kaj el la piaj Grekoj granda amaso, kaj el la cxefaj virinoj ne malmultaj.
17:5 Sed la Judoj, enviante, varbis kelkajn malnoblulojn el la popolacxo,  kaj, kolektinte homamason, entumultigis la urbon; kaj atakinte la domon de Jason, ili klopodis elkonduki ilin al la popolo.
17:6 Sed ne trovinte ilin, ili trenis Jasonon kaj kelkajn fratojn antaux la urbestrojn, kriante:Tiuj samaj, kiuj renversis la tutan mondon, alestas ankaux cxi tie;
17:7 ilin Jason akceptis; kaj ili cxiuj agas kontraux la dekretoj de Cezaro,  dirante, ke estas alia regxo, Jesuo.
17:8 Kaj ili maltrankviligis la homamason kaj la urbestrojn, kiuj tion auxdis.
17:9 Kaj cxi tiuj, ricevinte garantiajxon de Jason kaj la aliaj, liberigis ilin.
17:10 Kaj la fratoj tuj forsendis Pauxlon kaj Silason nokte al Berea; kaj alveninte tien, ili iris en la sinagogon de la Judoj.
17:11 Kaj cxi tiuj estis pli noblaj ol la Tesalonikanoj, cxar ili akceptis la vorton kun plena fervoro, kaj cxiutage esploris la Skribojn, por konstati,  cxu tiuj aferoj estas veraj.
17:12 Tial multaj el ili kredis, kaj ne malmultaj el la Grekaj virinoj honorindaj kaj el la viroj.
17:13 Sed kiam la Judoj en Tesaloniko sciigxis, ke ankaux en Berea la vorto de Dio estas proklamita de Pauxlo, ili venis ankaux tien, maltrankviligante kaj ekscitante la homamason.
17:14 Kaj tiam la fratoj tuj forsendis Pauxlon, por ke li iru gxis la marbordo; sed Silas kaj Timoteo restis ankoraux tie.
17:15 Kaj la gvidantoj de Pauxlo kondukis lin gxis Ateno, kaj ricevinte komision al Silas kaj Timoteo, ke ili venu al li kiel eble plej rapide, ili foriris.
17:16 Kaj dum Pauxlo atendis ilin en Ateno, lia spirito cxagrenigxis en li,  kiam li vidis la urbon idolplena.
17:17 Tial li rezonadis en la sinagogoj kun la Judoj kaj la diotimantoj, kaj sur la placo cxiutage kun la renkontitoj.
17:18 Kaj iuj el la Epikuranaj kaj Stoikaj filozofoj lin renkontis. Kaj unuj diris:Kion volus diri cxi tiu vortsxutanto? aliaj diris:Li sxajnas esti proklamanto de fremdaj diajxoj; cxar li predikis Jesuon kaj la relevigxon.
17:19 Kaj ili prenis lin, kaj kondukis lin al la Areopago, dirante:CXu ni povas scii, kio estas tiu nova instruo, priparolata de vi?
17:20 CXar fremdajxojn vi portas al niaj oreloj; ni do volas scii, kion signifas tiuj aferoj.
17:21 (CXiuj Atenanoj kaj la tie logxantaj fremduloj pasigadis la tempon cxe nenio alia, krom diri aux auxdi ion plej novan.)
17:22 Kaj Pauxlo staris meze de la Areopago, kaj diris:  Atenanoj, mi rimarkas, ke vi estas cxiurilate tro servemaj al diajxoj.
17:23 CXar preterpasante kaj rigardante viajn adoratajxojn, mi trovis ankaux altaron, sur kiu estis skribite:AL DIO NEKONATA. Kiun do vi nekonante adoras,  Tiun mi predikas al vi.
17:24 La Dio, kiu faris la mondon kaj cxion, kio estas en gxi, estante per Si mem Sinjoro de la cxielo kaj la tero, ne logxas en manfaritaj temploj;
17:25 kaj ne estas servata de homaj manoj, kvazaux Li ion bezonus, cxar Li mem donas al cxiuj vivon kaj spiron kaj cxion;
17:26 kaj el unu origino Li faris cxiujn naciojn de la homoj, por logxi sur la tuta suprajxo de la tero, difininte ordigitajn epokojn kaj la limojn de iliaj logxejoj;
17:27 por ke ili sercxu Dion, se eble ili povus cxirkauxpalpi kaj trovi Lin,  kvankam Li ne estas malproksime de cxiu el ni;
17:28 cxar en Li ni vivas kaj movigxas kaj ekzistas, kiel ankaux iuj viaj poetoj diris:CXar ni estas ankaux Lia idaro.
17:29 Tial ni, estante idaro de Dio, devas ne opinii la Diecon simila al oro aux argxento aux sxtono, gravurajxo de homa arto kaj imagado.
17:30 Kaj la tempojn de nesciado preterrigardis Dio, sed nun Li proklamas al cxiuj homoj, ke ili pentu;
17:31 tial Li difinis tagon, en kiu Li jugxos la mondon en justeco per tiu viro, kiun Li elektis, doninte garantion pri tio al cxiuj homoj per tio, ke Li relevis lin el la mortintoj.
17:32 Kaj auxdinte pri relevigxo de la mortintoj, unuj mokis; sed aliaj diris:Ni auxskultos vin denove pri tio.
17:33 Kaj tiel Pauxlo eliris el inter ili.
17:34 Sed iuj viroj aligxis al li kaj kredis, inter kiuj estis Dionisio,  Areopagano, kaj virino, nomata Damaris, kaj aliaj kun ili.
18:1 Post tio li foriris el Ateno kaj alvenis en Korinton.
18:2 Kaj li trovis Judon, nomatan Akvila, Pontanon laux gento, antaux ne longe venintan el Italujo, kaj Priskilan, lian edzinon, cxar Klauxdio jam ordonis, ke cxiuj Judoj foriru el Romo; kaj li iris al ili;
18:3 kaj, cxar li estis sammetiisto, li logxis cxe ili, kaj ili laboris, cxar ili estis laux metio tendofaristoj.
18:4 Kaj li diskutadis en la sinagogo cxiusabate, kaj penis konvinki Judojn kaj Grekojn.
18:5 Kiam do Silas kaj Timoteo alvenis el Makedonujo, Pauxlo estis premata per la predikado, atestante al la Judoj, ke Jesuo estas la Kristo.
18:6 Sed kiam ili kontrauxstaris kaj blasfemis, li elskuis siajn vestojn, kaj diris al ili:Via sango estu sur viaj kapoj; mi estas pura; de nun mi iros al la nacianoj.
18:7 Kaj foririnte de tie, li iris en la domon de homo nomata Tito Justo, kiu adoris Dion, kaj kies domo estis tuj apud la sinagogo.
18:8 Kaj Krispo, la sinagogestro, kredis al la Sinjoro kune kun cxiuj siaj domanoj; kaj multaj Korintanoj, auxdinte, kredis kaj baptigxis.
18:9 Kaj la Sinjoro diris per vizio nokte al Pauxlo:Ne timu, sed parolu, kaj ne silentu;
18:10 cxar mi estas kun vi, kaj neniu vin atakos, por fari al vi malbonon;  cxar mi havas multe da homoj en cxi tiu urbo.
18:11 Kaj li logxis tie jaron kaj ses monatojn, instruante inter ili la vorton de Dio.
18:12 Sed kiam Galiono estis prokonsulo de la Ahxaja lando, la Judoj levigxis unuanime kontraux Pauxlo, kaj kondukis lin al la tribunala segxo,
18:13 dirante:Kontraux la legxo cxi tiu instigas homojn adori Dion.
18:14 Sed kiam Pauxlo estis malfermonta la busxon, Galiono diris al la Judoj:Se vere tio estus ia maljustajxo aux malbonega kanajlajxo, ho Judoj,  estus racie, ke mi vin toleru;
18:15 sed se prezentigxas demandoj pri vortoj kaj nomoj kaj via propra legxo,  vi mem gxin atentu; pri tiaj aferoj mi ne volas esti jugxanto.
18:16 Kaj li forpelis ilin de la tribunala segxo.
18:17 Kaj ili cxiuj ekkaptis Sosteneson, la sinagogestron, kaj batis lin antaux la tribunala segxo. Kaj Galiono atentis nenion el tio.
18:18 Kaj Pauxlo, restinte post tio ankoraux dum multe da tagoj, adiauxis la fratojn, kaj de tie sxipiris al Sirio, kaj kun li Priskila kaj Akvila; sed li razis sian kapon en Kenkrea, cxar li faris sanktan promeson.
18:19 Kaj ili alvenis en Efeson, kaj li lasis ilin tie; sed li mem eniris en la sinagogon, kaj diskutis kun la Judoj.
18:20 Kaj kiam ili petis lin restadi pli longe, li ne konsentis;
18:21 sed adiauxinte ilin, kaj dirinte:Mi denove revenos al vi, se placxos al Dio-li eksxipiris el Efeso.
18:22 Kaj elsxipigxinte en Cezarea, li supreniris kaj salutis la eklezion,  kaj poste vojagxis al Antiohxia.
18:23 Kaj pasiginte iom da tempo tie, li foriris, kaj trapasis lauxvice la Galatujan kaj Frigian regionon, fortikigante cxiujn discxiplojn.
18:24 Kaj unu Judo, nomata Apolos, Aleksandriano laux gento, viro klera,  venis al Efeso; kaj li estis potenca en la Skriboj.
18:25 CXi tiu jam estis instruita pri la vojo de la Sinjoro; kaj estante fervora en spirito, li paroladis kaj instruadis precize pri Jesuo, konante nur la bapton de Johano;
18:26 kaj li komencis paroli sentime en la sinagogo. Sed Akvila kaj Priskila,  auxdinte lin, alprenis lin al si, kaj klarigis al li pli precize la vojon de Dio.
18:27 Kaj kiam li volis transiri en la Ahxajan landon, la fratoj kuragxigis lin, kaj skribis al la discxiploj, ke ili akceptu lin; kaj alveninte, li multe helpis tiujn, kiuj kredis per graco;
18:28 cxar konvinke li refutis la Judojn publike, pruvante per la Skriboj, ke Jesuo estas la Kristo.
19:1 Kaj dum Apolos estis en Korinto, Pauxlo, trapasinte la supran regionon,  venis al Efeso, kaj trovinte iujn discxiplojn,
19:2 li diris al ili:CXu vi ricevis la Sanktan Spiriton, kiam vi ekkredis?  Kaj ili diris al li:Ni ankoraux ecx ne auxdis, cxu estas Sankta Spirito.
19:3 Kaj li diris al ili:En kion do vi baptigxis? Kaj ili diris:En la bapton de Johano.
19:4 Kaj Pauxlo diris:Johano baptis per la bapto de pento, dirante al la popolo, ke ili kredu al tiu, kiu venos post li, tio estas al Jesuo.
19:5 Kaj tion auxdinte, ili baptigxis en la nomon de la Sinjoro Jesuo.
19:6 Kaj kiam Pauxlo metis siajn manojn sur ilin, la Sankta Spirito venis sur ilin; kaj ili ekparolis per lingvoj kaj ekprofetis.
19:7 Kaj ili cxiuj estis cxirkaux dek du viroj.
19:8 Kaj li eniris en la sinagogon, kaj parolis sentime en la dauxro de tri monatoj, diskutante kaj rezonante rilate la regnon de Dio.
19:9 Sed kiam kelkaj obstinigxis kaj malobeis, kalumniante la Vojon antaux la homamaso, li foriris de ili, kaj forigis la discxiplojn, kaj diskutis cxiutage en la lernejo de Tiranos.
19:10 Kaj tio dauxris dum du jaroj; tiel ke cxiuj logxantoj en Azio, Judoj kaj Grekoj, auxdis la vorton de la Sinjoro.
19:11 Kaj Dio faris per la manoj de Pauxlo eksterordinarajn miraklojn;
19:12 tiel ke al la malsanuloj oni alportis de lia korpo visxtukojn aux vestotukojn, kaj la malsanoj forlasis ilin, kaj la malbonaj spiritoj eliris.
19:13 Sed ankaux kelkaj el la vagemaj Judoj, ekzorcistoj, entreprenis nomi super tiuj, kiuj havis la malbonajn spiritojn, la nomon de la Sinjoro Jesuo,  dirante:Mi ekzorcas vin per Jesuo, kiun Pauxlo predikas.
19:14 Kaj sep filoj de unu Judo, Skeva, cxefpastro, tion faris.
19:15 Kaj la malbona spirito responde diris al ili:Jesuon mi konas, kaj Pauxlon mi konas; sed kiuj estas vi?
19:16 Kaj la viro, en kiu estis la malbona spirito, sin jxetis sur ilin, kaj venkis kaj superfortis ilin, tiel ke ili forkuris el tiu domo nudaj kaj vunditaj.
19:17 Kaj tio sciigxis al cxiuj, kiuj logxis en Efeso, Judoj kaj Grekoj; kaj timo falis sur ilin cxiujn, kaj la nomo de la Sinjoro Jesuo grandigxis.
19:18 Multaj ankaux el la kredantoj venis, kaj konfesis, montrante siajn agojn.
19:19 Kaj ne malmultaj el tiuj, kiuj praktikis magiajn artojn, alportis amase siajn librojn, kaj bruligis ilin antaux la okuloj de cxiuj; kaj oni kalkulis ilian valoron, kaj trovis gxin kvindek miloj da moneroj argxentaj.
19:20 Tiel forte kreskis la vorto de la Sinjoro kaj sukcesis.
19:21 Kaj kiam tio finigxis, Pauxlo intencis en la spirito, trapasinte Makedonujon kaj la Ahxajan landon, vojagxi al Jerusalem, kaj li diris:Post kiam mi iros tien, mi devos ankaux vidi Romon.
19:22 Kaj sendinte en Makedonujon du el siaj helpservantoj, Timoteon kaj Eraston, li mem restis iom da tempo en Azio.
19:23 Kaj cxirkaux tiu tempo levigxis ne malgranda ekscitigxo pri la Vojo.
19:24 CXar unu viro, nomata Demetrio, argxentajxisto, kiu faradis argxentajn templetojn de Artemis, liveris al la metiistoj multe da okupo;
19:25 kaj li kunvenigis ilin, kune kun la samokupaj laboristoj, kaj diris:Ho viroj, vi scias, ke per cxi tiu metio ni havas bonajn enspezojn.
19:26 Kaj vi vidas kaj auxdas, ke ne sole en Efeso, sed ankaux tra preskaux la tuta Azio, cxi tiu Pauxlo jam influis kaj forturnis multe da homoj,  dirante, ke tio, kio estas manfarita, estas ne-dioj;
19:27 kaj estas dangxero, ne sole ke cxi tiu nia metio estos malestimata, sed ankaux ke la templo de la granda diino Artemis estos malsxatata; kaj eble estos senigita je sia majesto tiu, kiun la tuta Azio kaj la tuta mondo adoras.
19:28 Auxdinte tion, ili plenigxis de kolero, kaj ekkriis, dirante:Granda estas Artemis de la Efesanoj.
19:29 Kaj la urbo plenigxis de tumulto; kaj oni kure kolektigxis unuanime en la teatron, ekkaptinte Gajon kaj Aristarhxon, Makedonojn, kunvojagxantojn de Pauxlo.
19:30 Kaj kiam Pauxlo volis eniri antaux la popolon, la discxiploj tion ne permesis al li.
19:31 Kaj ankaux kelkaj el la cxefoj de Azio, kiuj estis liaj amikoj, sendis al li, kaj petegis lin ne riski sin en la teatron.
19:32 Kriadis ili do diverse ion kaj alion, cxar la kunveno estis konfuzita;  kaj la plimulto ne sciis, kial ili kunvenis.
19:33 Kaj el la homamaso ili elpasxigis Aleksandron, kiun la Judoj pusxis antauxen. Kaj Aleksandro gestis per la mano, kaj ekprovis pledi antaux la popolo.
19:34 Sed sciigxinte, ke li estas Judo, cxiuj unuvocxe en la dauxro de cxirkaux du horoj kriadis:Granda estas Artemis de la Efesanoj!
19:35 Kaj kiam la urboskribisto kvietigis la amason, li diris:Ho Efesanoj,  cxu do ekzistas homo nescianta, ke la urbo de la Efesanoj estas templogardanto de Artemis la granda kaj de la elcxiela falintajxo?
19:36 CXar tio do ne estas kontrauxdirebla, vi devas esti trankvilaj, kaj fari nenion senpripense.
19:37 CXar vi alkondukis cxi tiujn virojn, kiuj estas nek templorabistoj nek blasfemantoj de nia diino.
19:38 Se do Demetrio kaj la kun li metiistoj havas plendaferon kontraux iu,  la jugxejoj estas je ilia dispono, kaj ekzistas prokonsuloj; ili procesu unu kontraux alia.
19:39 Sed se vi faras esploron pri io alia, tio decidigxos en la lauxlegxa kunveno.
19:40 CXar estas dangxero, ke oni akuzos nin pri tumulto rilate la hodiauxan aferon, pro manko de motivo; kaj rilate gxin, ni ne povos pravigi cxi tiun homamasigxon.
19:41 Kaj tion dirinte, li dissendis la kunvenintojn.
20:1 Kaj kiam la tumulto cxesigxis, Pauxlo, veniginte al si kaj admoninte la discxiplojn, adiauxis ilin, kaj foriris, por iri en Makedonujon.
20:2 Kaj trairinte tiujn regionojn, kaj per multaj paroloj kuragxiginte la tieulojn, li venis en Grekujon.
20:3 Kaj pasiginte tie tri monatojn, post konspiro farita de la Judoj kontraux li, kiam li volis sxipiri al Sirio, li decidis reveni tra Makedonujo.
20:4 Kaj gxis Azio akompanis lin Sopater el Berea, la filo de Pirho; kaj el la Tesalonikanoj, Aristarhxo kaj Sekundo; kaj Gajo el Derbe, kaj Timoteo; kaj Tihxiko kaj Trofimo, Azianoj.
20:5 Sed cxi tiuj, antauxirinte, atendis nin en Troas.
20:6 Kaj ni sxipiris de Filipi post la tagoj de macoj, kaj alvenis al ili en Troas post kvin tagoj, kaj tie ni restis sep tagojn.
20:7 Kaj en la unua tago de la semajno, kiam ni kunvenis, por dispecigi panon, Pauxlo paroladis al ili, intencante foriri en la sekvanta tago; kaj li dauxrigis sian paroladon gxis noktomezo.
20:8 Kaj estis multaj lumiloj en la supra cxambro, kie ni kunvenis.
20:9 Kaj sur la fenestro sidis junulo, nomata Euxtihxo, premegata de profunda dormo; kaj dum Pauxlo ankoraux longe paroladis, tiu, venkite de la dormo,  falis malsupren de la tria etagxo, kaj estis levita malviva.
20:10 Kaj Pauxlo malsupreniris, kaj falis sur lin, kaj cxirkauxpreninte lin,  diris:Ne maltrankviligxu; cxar lia vivo estas en li.
20:11 Kaj suprenirinte, kaj dispeciginte la panon, kaj mangxinte, kaj parolinte kun ili longe, gxis la tagigxo, fine li foriris.
20:12 Kaj ili alkondukis la knabon vivantan, kaj multe konsoligxis.
20:13 Sed ni, irinte pli frue al la sxipo, ekveturis al Asos, por tie ensxipigi Pauxlon; cxar tiel li arangxis, intencante mem piediri.
20:14 Kaj kiam li renkontis nin en Asos, ni ensxipigis lin, kaj venis al Mitilene.
20:15 Kaj de tie sxipirinte, ni alvenis la sekvantan tagon kontraux HXios;  kaj la duan tagon ni atingis Samoson; kaj la trian tagon ni alvenis en Mileton.
20:16 CXar Pauxlo decidis preterveturi Efeson, por ne perdi tempon en Azio;  cxar li rapidis, por esti en Jerusalem, se li nur povos, en la Pentekosta tago.
20:17 Kaj de Mileto li sendis al Efeso, kaj alvokis al si la presbiterojn de la eklezio.
20:18 Kaj kiam ili alvenis, li diris al ili:  Vi mem scias de post la tago, kiam mi unue enpasxis en Azion, kiamaniere mi kondutis inter vi dum la tuta tempo,
20:19 servante la Sinjoron kun cxia humileco, kaj cxe larmoj kaj cxe tentoj,  kiuj okazis al mi per la konspiroj de la Judoj;
20:20 kaj ke mi ne hezitis deklari al vi cxion utilan, instruante vin publike, kaj de domo al domo,
20:21 ateston farante al Judoj kaj Grekoj pri pento antaux Dio kaj pri fido al nia Sinjoro Jesuo Kristo.
20:22 Kaj nun jen, enkatenite en spirito, mi iras al Jerusalem, ne sciante,  kio okazos al mi tie,
20:23 krom tio, ke la Sankta Spirito atestas al mi en cxiu urbo, dirante, ke katenoj kaj afliktoj min atendas.
20:24 Sed mi taksas je nenio mian vivon kiel al mi mem karan, se nur mi povos plenumi mian kuradon, kaj la komision, kiun mi ricevis de la Sinjoro Jesuo,  atesti la evangelion de la graco de Dio.
20:25 Kaj nun jen mi scias, ke vi cxiuj, inter kiuj mi iradis, predikante la regnon, ne plu vidos mian vizagxon.
20:26 Tial mi atestas al vi hodiaux, ke mi estas pura pri la sango de cxiuj homoj.
20:27 CXar mi ne hezitis anonci al vi la tutan intencon de Dio.
20:28 Gardu vin kaj la tutan gregon, en kiu la Sankta Spirito faris vin episkopoj, por nutri la eklezion de Dio, kiun li acxetis per sia propra sango.
20:29 Mi scias, ke post mia foriro eniros inter vi kruelaj lupoj, ne lasante la gregon sendifekta;
20:30 kaj ecx el inter vi mem levigxos viroj perverse parolantaj, por forlogi post si la discxiplojn.
20:31 Tial gardu vin, memorante, ke dum tri jaroj mi ne cxesis admoni cxiun nokte kaj tage kun larmoj.
20:32 Kaj nun mi vin rekomendas al Dio kaj al la vorto de Lia graco, kiu povas vin edifi kaj doni al vi la heredon inter cxiuj sanktigitoj.
20:33 Mi ne deziras ies argxenton, nek oron, nek vestaron.
20:34 Vi mem scias, ke cxi tiuj manoj servadis al miaj bezonoj kaj al miaj kunuloj.
20:35 En cxio mi montris al vi, ke tiel laborante, vi devas helpi la malfortulojn, kaj memori la vortojn de la Sinjoro Jesuo, kiujn li mem diris:Pli felicxe estas doni, ol ricevi.
20:36 Kaj tiel dirinte, li genuigxis, kaj pregxis kun ili cxiuj.
20:37 Kaj cxiuj ploregis, kaj falis sur la kolon de Pauxlo kaj lin kisis,
20:38 malgxojante precipe pro la vorto, kiun li diris, ke ili ne plu vidos lian vizagxon. Kaj ili akompanis lin gxis la sxipo.
21:1 Kaj kiam ni, apartigxinte de ili, eksxipiris, ni rekte veturis al Kos,  kaj en la sekvanta tago al Rodo, kaj de tie al Patara;
21:2 kaj trovinte sxipon transirontan al Fenikio, ni ensxipigxis kaj ekveturis.
21:3 Kaj ekvidinte Kipron kaj lasinte gxin maldekstre, ni veturis al Sirio,  kaj elsxipigxis en Tiro; cxar tie la sxipo devis sensxargxigxi.
21:4 Kaj trovinte la discxiplojn, ni restis tie sep tagojn; kaj tiuj diris al Pauxlo per la Spirito, ke li ne aliru Jerusalemon.
21:5 Kaj pasiginte la tagojn, ni eliris kaj ekvojagxis; kaj ili cxiuj kune kun edzinoj kaj infanoj akompanis nin gxis ekster la urbo; kaj genuigxinte sur la marbordo, ni pregxis;
21:6 kaj adiauxinte unuj aliajn, ni ensxipigxis, kaj ili returne iris hejmen.
21:7 Kaj fininte la marvojagxon de Tiro, ni alvenis cxe Ptolemais; kaj ni salutis la fratojn, kaj restis kun ili unu tagon.
21:8 Kaj en la sekvanta tago ni foriris, kaj alvenis en Cezarean; kaj enirinte en la domon de la evangeliisto Filipo, kiu estis unu el la sepo, ni restis cxe li.
21:9 CXi tiu havis kvar filinojn virgulinojn, kiuj profetadis.
21:10 Kaj dum ni restis tie ankoraux dum kelke da tagoj, unu profeto, nomata Agabo, alvojagxis el Judujo.
21:11 Kaj veninte al ni, li prenis la zonon de Pauxlo, kaj ligis siajn piedojn kaj manojn, kaj diris:Tiele diras la Sankta Spirito:Tiamaniere la Judoj en Jerusalem ligos la viron, kies estas cxi tiu zono, kaj ili transdonos lin en la manojn de la nacianoj.
21:12 Kaj auxdinte tion, ni kaj la tieuloj petis lin, ke li ne aliru Jerusalemon.
21:13 Sed Pauxlo respondis:Kion vi faras, plorante kaj dispremante mian koron? cxar mi estas preta ne nur esti ligita, sed ankaux morti en Jerusalem pro la nomo de la Sinjoro Jesuo.
21:14 Kaj kiam li ne konsentis, ni silentis, dirante:Plenumigxu la volo de la Sinjoro.
21:15 Kaj post tiuj tagoj ni pretigis niajn pakajxojn, kaj supreniris al Jerusalem.
21:16 Kaj iris ankaux kun ni kelkaj el la discxiploj el Cezarea,  kunkondukante Mnasonon, Kipranon, unuatempan discxiplon, cxe kiu ni devis logxadi.
21:17 Kaj kiam ni alvenis en Jerusalemon, la fratoj nin gxoje akceptis.
21:18 Kaj la sekvantan tagon Pauxlo akompanis nin al Jakobo, kaj cxiuj presbiteroj cxeestis.
21:19 Kaj salutinte ilin, li rakontis detale cxion, kion Dio faris inter la nacianoj per lia servado.
21:20 Kaj tion auxdinte, ili gloris Dion; kaj ili diris al li:Vi vidas,  frato, kiom da miloj da kredantoj estas el inter la Judoj, kaj ili cxiuj estas fervoruloj por la legxo;
21:21 kaj oni raportis al ili pri vi, ke vi instruas cxiujn Judojn, kiuj estas inter la nacianoj, forlasi Moseon, dirante, ke ili ne cirkumcidu la infanojn, nek sekvu la kutimojn.
21:22 Kio do estas? nepre ili auxdos, ke vi venis.
21:23 Faru do tion, kion ni diras al vi:Ni havas kvar virojn, kiuj faris sanktan promeson;
21:24 prenu cxi tiujn, sanktigu vin kun ili, kaj pagu iliajn elspezojn, por ke ili razu sian kapon; kaj cxiuj scios, ke nenia vero estas en tio, kion oni raportis pri vi, sed ke vi mem ankaux iradas orde, observante la legxon.
21:25 Sed koncerne la nacianojn, kiuj ekkredis, ni jam skribis, decidante, ke ili gardu sin kontraux idoloferitajxoj kaj sango kaj sufokitajxo kaj malcxasteco.
21:26 Tiam Pauxlo alprenis al si la virojn, kaj, sanktiginte sin kun ili, en la sekvanta tago li eniris en la templon, kaj deklaris la plenumon de la tagoj de la purigado, gxis la oferajxo estos alportita por cxiu el ili.
21:27 Kaj kiam la sep tagoj preskaux finigxis, la Judoj el Azio, vidinte lin en la templo, incitis la tutan homamason, kaj lin kaptis,
21:28 ekkriante:Izraelidoj, helpu:Jen estas la viro, kiu cxie instruadas cxiujn kontraux la popolo kaj la legxo kaj cxi tiu loko, kaj ankaux li kondukis Grekojn en la templon kaj profanis cxi tiun sanktan lokon.
21:29 CXar ili antauxe vidis kun li en la urbo la Efesanon Trofimo; kaj ili supozis, ke Pauxlo kondukis lin en la templon.
21:30 Kaj la tuta urbo ekscitigxis, kaj la popolo kunkuris; kaj preninte Pauxlon, oni trenis lin ekster la templon; kaj tuj la pordoj estis sxlositaj.
21:31 Kaj dum ili penis lin mortigi, famo venis al la cxefkapitano de la kohorto, ke la tuta Jerusalem tumultas.
21:32 Kaj li tuj kunvokis soldatojn kaj centestrojn, kaj kuris malsupren sur ilin; kaj cxi tiuj, vidinte la cxefkapitanon kaj soldatojn, cxesis bati Pauxlon.
21:33 Tiam la cxefkapitano alproksimigxis, kaj arestis lin, kaj ordonis, ke oni ligu lin per du katenoj, kaj demandis, kiu li estas, kaj kion li faris.
21:34 Kaj la amaso kriadis diverse ion kaj alion; kaj, ne povante konstati la gxuston pro la tumulto, li ordonis, ke oni konduku lin en la fortikajxon.
21:35 Kaj kiam li venis sur la sxtuparon, li estis portata de la soldatoj pro la perforto de la amaso;
21:36 cxar la multego de la popolo sekvis, kriante:Forigu lin!
21:37 Kaj Pauxlo, jam enkondukota en la fortikajxon, diris al la cxefkapitano:CXu estas permesate al mi diri ion al vi? Kaj li diris:CXu vi scias la Grekan lingvon?
21:38 CXu vi ne estas la Egipto, kiu antaux kelka tempo ekmovis ribele kaj elkondukis en la dezerton la kvar mil virojn de la Sikarioj?
21:39 Sed Pauxlo diris:Mi estas Judo el Tarso en Kilikio, burgxo de urbo ne malnobla; kaj mi petas vin, permesu al mi paroli al la popolo.
21:40 Kaj kiam li tion permesis, Pauxlo, starante sur la sxtuparo, gestis per la mano al la popolo; kaj kiam farigxis granda silento, li parolis al ili en la Hebrea lingvo, dirante:
22:1 Fratoj kaj patroj, auxskultu la pledon, kiun mi faras nun antaux vi.
22:2 Kaj kiam ili auxdis, ke li parolas al ili en la Hebrea lingvo, ili des pli silentigxis; kaj li diris:
22:3 Mi estas Judo, naskita en Tarso en Kilikio, sed edukita en cxi tiu urbo cxe la piedoj de Gamaliel, kaj instruita laux la preciza maniero de nia prapatra legxo, kaj mi estis fervora pro Dio, kiel vi cxiuj estas hodiaux.
22:4 Kaj mi persekutis cxi tiun Vojon gxis la morto, katenante kaj en karcerojn transdonante virojn kaj virinojn.
22:5 Kiel ankaux atestas pri mi la cxefpastro kaj la tuta pliagxularo, de kiuj mi ankaux ricevis leterojn por la fratoj, kaj iris al Damasko, por konduki tiujn, kiuj tie estis, katenitajn al Jerusalem, por punigxi.
22:6 Kaj dum mi vojagxis kaj alproksimigxis al Damasko, cxirkaux tagmezo subite ekbrilis el la cxielo granda lumo cxirkaux mi.
22:7 Kaj mi falis sur la teron, kaj auxdis vocxon dirantan al mi:Sauxlo,  Sauxlo, kial vi min persekutas?
22:8 Kaj mi respondis:Kiu vi estas, Sinjoro? Kaj li diris al mi:Mi estas Jesuo, la Nazaretano, kiun vi persekutas.
22:9 Kaj tiuj, kiuj estis kun mi, vidis ja la lumon, sed ne auxdis la vocxon de tiu, kiu parolis al mi.
22:10 Kaj mi diris:Kion mi faru, Sinjoro? Kaj la Sinjoro diris al mi:Levigxu,  kaj iru al Damasko; kaj tie vi ricevos informon pri cxio, kio estas difinita,  ke vi gxin faru.
22:11 Kaj, cxar mi ne povis vidi pro la gloro de tiu lumo, mi eniris en Damaskon mane kondukata de tiuj, kiuj estis kun mi.
22:12 Kaj unu Ananias, piulo laux la legxo, bone atestata de cxiuj Judoj tie logxantaj,
22:13 venis al mi, kaj apudstarante, diris al mi:Frato Sauxlo, ricevu vian vidpovon. Kaj en tiu sama horo mi ekvidis, kaj lin rigardis.
22:14 Kaj li diris:La Dio de niaj patroj difinis vin, por ke vi sciu Lian vojon kaj vidu la Justulon kaj auxdu vocxon el lia busxo.
22:15 CXar vi estos lia atestanto antaux cxiuj homoj pri cxio, kion vi vidis kaj auxdis.
22:16 Kaj nun kial vi prokrastas? levigxu, kaj baptigxu, kaj forlavu viajn pekojn, vokante lian nomon.
22:17 Kaj reveninte al Jerusalem kaj pregxante en la templo, mi estis en ekstazo,
22:18 kaj mi vidis lin dirantan al mi:Rapidu, kaj eliru tuj el Jerusalem,  cxar ili ne akceptos vian ateston pri mi.
22:19 Kaj mi diris:Sinjoro, ili mem scias, ke mi malliberigis kaj batis en cxiuj sinagogoj tiujn, kiuj kredas al vi;
22:20 kaj kiam estis versxata la sango de via martiro Stefano, mi ankaux staris apude kaj konsentis, kaj gardis la vestojn de tiuj, kiuj lin mortigis.
22:21 Kaj li diris al mi:Foriru; cxar mi vin sendos malproksimen al la nacianoj.
22:22 Ili auxskultis lin gxis tiu vorto, sed tiam ili levis sian vocxon,  dirante:Forigu tian homon de sur la tero; cxar ne decas, ke li vivu.
22:23 Kaj dum ili kriis kaj forjxetis siajn vestojn kaj jxetis polvon en la aeron,
22:24 la cxefkapitano ordonis konduki lin en la fortikajxon, kaj diris, ke oni ekzamenu lin per skurgxado, por ke li sciigxu, kial oni tiel forte kriis kontraux li.
22:25 Kaj kiam ili ligis lin per rimenoj, Pauxlo diris al la apudstaranta centestro:CXu estas lauxlegxe por vi skurgxi Romanon ne kondamnitan?
22:26 Kaj kiam la centestro tion auxdis, li iris al la cxefkapitano kaj raportis, dirante:Kion vi celas fari? cxar cxi tiu viro estas Romano.
22:27 Kaj la cxefkapitano venis, kaj diris al li:Diru al mi, cxu vi estas Romano? Kaj li diris:Jes.
22:28 Kaj la cxefkapitano respondis:Per granda sumo mi akiris tiun civitanecon. Kaj Pauxlo respondis:Sed mi naskigxis tia.
22:29 Tiuj do, kiuj devis ekzameni lin, tuj foriris de li; kaj la cxefkapitano ankaux timis, konstatinte, ke tiu estas Romano, kaj ke li lin ligis.
22:30 Sed en la sekvanta tago, cxar li volis certigxi, pri kio la Judoj lin akuzis, li malligis al li la katenojn, kaj ordonis, ke la cxefpastroj kaj la tuta sinedrio kunvenu; kaj li kondukis Pauxlon malsupren, kaj starigis lin antaux ili.
23:1 Kaj Pauxlo, fikse rigardante la sinedrion, diris:Fratoj, mi vivadis antaux Dio laux tute bona konscienco gxis la nuna tago.
23:2 Kaj la cxefpastro Ananias ordonis al la apudstarantoj frapi lian busxon.
23:3 Tiam diris Pauxlo al li:Dio vin frapos, vi kalkeblanka muro; cxu vi sidas, por jugxi min laux la legxo, kaj kontraux la legxo ordonas, ke oni min frapu?
23:4 Kaj la apudstarantoj diris:CXu vi insultas la cxefpastron de Dio?
23:5 Kaj Pauxlo diris:Mi ne sciis, fratoj, ke li estas cxefpastro; cxar estas skribite:Estron de via popolo ne insultu.
23:6 Sed kiam Pauxlo eksciis, ke unu parto konsistas el Sadukeoj, kaj la alia el Fariseoj, li ekkriis en la sinedrio:Fratoj, mi estas Fariseo, filo de Fariseo; pri la espero kaj la relevigxo de la mortintoj mi estas jugxata.
23:7 Kaj kiam li tion diris, malpaco okazis inter la Fariseoj kaj la Sadukeoj, kaj la cxeestantaro dividigxis.
23:8 CXar la Sadukeoj diras, ke ne estas relevigxo, nek angxelo, nek spirito;  sed la Fariseoj konfesas ambaux.
23:9 Kaj farigxis bruego; kaj kelkaj skribistoj el la partio de la Fariseoj starigxis, kaj forte insistis, dirante:Ni trovas nenian malbonon en cxi tiu viro; kaj kio, se parolis al li spirito aux angxelo?
23:10 Kaj kiam farigxis granda malpaco, la cxefkapitano, timante, ke Pauxlo estos dissxirita de ili, ordonis al la soldataro malsupreniri kaj forkapti lin perforte el la mezo de ili, kaj konduki lin en la fortikajxon.
23:11 Kaj la sekvantan nokton la Sinjoro staris apud li, kaj diris:Kuragxu;  cxar kiel vi jam atestis pri mi en Jerusalem, tiel vi devas atesti ankaux en Romo.
23:12 Kaj je la tagigxo la Judoj konspiris, kaj per solena jxuro sin ligis,  dirante, ke ili nek mangxos nek trinkos, gxis ili mortigos Pauxlon.
23:13 Kaj pli ol kvardek estis la tiel kunjxurintaj.
23:14 Kaj ili venis al la cxefpastroj kaj la pliagxuloj, kaj diris:Ni per solena jxuro ligis nin gustumi nenion, gxis ni mortigos Pauxlon.
23:15 Nun do vi kune kun la sinedrio instigu la cxefkapitanon, ke li konduku lin al vi, kvazaux vi volus jugxi pri la afero pli precize; kaj ni, antaux ol li alproksimigxos, estos pretaj pereigi lin.
23:16 Sed la filo de la fratino de Pauxlo, enveninte, auxdis pri la embusko,  kaj li iris en la fortikajxon, kaj pri tio sciigis Pauxlon.
23:17 Kaj Pauxlo alvokis unu el la centestroj, kaj diris:Konduku cxi tiun junulon al la cxefkapitano, cxar li havas ion por diri al li.
23:18 Li do prenis lin kaj kondukis lin al la cxefkapitano, kaj diris:La katenito Pauxlo min alvokis, kaj petis, ke mi konduku al vi cxi tiun junulon,  kiu havas ion por diri al vi.
23:19 Kaj la cxefkapitano prenis lian manon, kaj, flankenirante, demandis lin aparte:Kio estas tio, kion vi havas por diri al mi?
23:20 Kaj li diris:La Judoj interkonsentis peti, ke vi konduku Pauxlon malsupren morgaux en la sinedrion, kvazaux ili intencus fari pri li esploron iom pli precizan.
23:21 Sed ne konsentu al ili, cxar embuskas kontraux li pli ol kvardek el ili, kiuj per solena jxuro sin ligis nek mangxi nek trinki, gxis ili lin pereigos; kaj nun ili estas pretaj, kaj atendas de vi la promeson.
23:22 Tiam la cxefkapitano forsendis la junulon, ordonante al li:Eldiru al neniu, ke vi sciigis min pri cxi tio.
23:23 Kaj alvokinte du el la centestroj, li diris:Pretigu ducent soldatojn,  por ke ili iru gxis Cezarea, kun sepdek rajdistoj kaj ducent lancistoj, je la tria horo nokte;
23:24 kaj provizu bestojn, por sidigi Pauxlon kaj konduki lin sendangxere al Felikso, la provincestro.
23:25 Kaj li skribis leteron laux jena formo:
23:26 Klauxdio Lisias al lia ekscelenco Felikso, la provincestro, saluton.
23:27 CXi tiu viro estis kaptita de la Judoj, kaj ili volis mortigi lin; sed mi alvenis kun la soldataro kaj forsavis lin, sciigxinte, ke li estas Romano.
23:28 Kaj dezirante scii la kauxzon, pro kio ili lin akuzas, mi lin enkondukis en ilian sinedrion;
23:29 kaj mi trovis lin akuzata pri demandoj rilatantaj al ilia legxo, sed havanta nenian akuzon meritantan morton aux katenojn.
23:30 Kaj cxar oni montris al mi, ke estos konspiro kontraux la viro, mi tuj sendis lin al vi, ordonante ankaux, ke liaj akuzantoj atestu kontraux li antaux vi.
23:31 Tial la soldatoj, kiel estis ordonite al ili, prenis Pauxlon kaj kondukis lin nokte al Antipatris.
23:32 Kaj en la sekvanta tago ili lasis la rajdistojn iri kun li, kaj ili ekiris returne al la fortikajxo;
23:33 sed tiuj, enirinte en Cezarean kaj transdoninte la leteron al la provincestro, enkondukis ankaux Pauxlon antaux lin.
23:34 Kaj kiam li gxin legis, li demandis, el kiu provinco li venas; kaj kiam li sciigxis, ke li estas el Kilikio,
23:35 li diris:Mi auxskultos vian proceson, kiam viaj akuzantoj ankaux cxeestos; kaj li ordonis, ke oni gardu lin en la palaco de Herodo.
24:1 Kaj post kvin tagoj la cxefpastro Ananias malsupreniris tien kun kelkaj pliagxuloj, kaj unu advokato, nomata Tertulo; kaj ili faris denuncon antaux la provincestro kontraux Pauxlo.
24:2 Kaj kiam cxi tiu estas vokita, Tertulo komencis akuzi lin, dirante:  CXar ni gxuadas grandan trankvilecon per vi, kaj malbonajxoj estas gxustigitaj por cxi tiu nacio per via antauxzorgeco,
24:3 ni akceptas tion, cxiel kaj cxie, plej nobla Felikso, kun plena dankemeco.
24:4 Sed (por ke mi vin ne tro tedu) mi vin petegas auxskulti nin mallonge,  laux via bonkoreco.
24:5 CXar ni trovis cxi tiun viron pestulo, kaj incitanta al ribelado inter cxiuj Judoj tra la tuta mondo, kaj cxefo de la Nazaretana sekto;
24:6 li provis ankaux profani la templon; kaj ni arestis lin kaj volis jugxi lin laux nia legxo.
24:7 Sed la cxefkapitano Lisias venis, kaj per granda perforto forprenis lin el niaj manoj,
24:8 kaj ordonis al liaj akuzantoj veni antaux vin; kaj nun, ekzamenante lin,  vi mem povos certigxi pri cxio, pro kio ni lin akuzas.
24:9 Kaj la Judoj ankaux konsentis, dirante, ke cxi tio estas vera.
24:10 Tiam Pauxlo, kiam la provincestro signis, ke li parolu, respondis:  Sciante, ke jam de multaj jaroj vi estas jugxisto por cxi tiu nacio, mi des pli volonte min defendas;
24:11 cxar vi povas certigxi, ke pasis ne pli ol dek du tagoj, de kiam mi supreniris al Jerusalem, por adorklinigxi;
24:12 kaj ili ne trovis min disputanta kun iu aux incitanta la popolon en la templo, nek en la sinagogoj, nek en la urbo.
24:13 Kaj ili ne povas pruvi la aferojn, pri kiuj ili nun akuzas min.
24:14 Sed mi konfesas al vi jenon:ke laux tiu Vojo, kiun ili nomas sekto, mi adoras la Dion de miaj patroj, kredante cxion, kio estas laux la legxo, kaj cxion skribitan en la profetoj;
24:15 kaj mi havas tiun esperon al Dio, kiun ili mem ankaux akceptas, ke estos iam relevigxo de la justuloj kaj de la maljustuloj.
24:16 En cxi tio ankaux mi min ekzercadas, havi cxiam konsciencon neriprocxeblan antaux Dio kaj homoj.
24:17 Kaj post multe da jaroj mi alvenis, por alporti al mia nacio almozojn kaj oferojn;
24:18 cxe tiaj okupoj ili trovis min sanktigitan en la templo, ne kun homamaso, nek kun tumulto; sed cxeestis iuj Judoj el Azio,
24:19 kiuj devus esti cxi tie antaux vi kaj fari akuzon, se ili havus ion kontraux mi.
24:20 Alie cxi tiuj mem diru, kian malbonfaron ili trovis en mi, kiam mi staris antaux la sinedrio,
24:21 krom eble pri unu vorto, kiun mi jene kriis, starante inter ili:Pri la relevigxo de la mortintoj mi estas jugxata de vi hodiaux.
24:22 Sed Felikso, konante iom precize la Vojon, prokrastis rilate ilin, kaj diris:Kiam alvenos la cxefkapitano Lisias, tiam mi decidos vian aferon.
24:23 Kaj li ordonis al la centestro gardi Pauxlon kun malsevereco, kaj ne malpermesi al iu ajn el liaj amikoj lin viziti kaj helpi.
24:24 Kaj post kelke da tagoj, Felikso venis kun sia edzino Drusila, kiu estis Judino, kaj li venigis al si Pauxlon kaj auxskultis lin pri la fido al Kristo Jesuo.
24:25 Kaj dum Pauxlo rezonis pri justeco, sinregado, kaj la jugxo estonta,  Felikso timigxis, kaj respondis:La nunan fojon foriru; kiam mi havos oportunan tempon, mi alvokos vin al mi.
24:26 Li ankaux esperis, ke mono estos donita de Pauxlo al li, por ke li lin liberigu; tial li des pli ofte venigis Pauxlon kaj interparoladis kun li.
24:27 Sed post du jaroj Felikso estis anstatauxita de Porcio Festo; kaj Felikso, dezirante akiri favoron cxe la Judoj, lasis Pauxlon ligita.
25:1 Festo do, veninte en la provincon, post tri tagoj supreniris de Cezarea al Jerusalem.
25:2 Kaj la cxefpastro kaj la cxefoj de la Judoj faris denuncon al li kontraux Pauxlo, kaj lin instigis,
25:3 petante de li favoron kontraux Pauxlo, ke li venigu lin al Jerusalem;  cxar ili arangxis embuskon, por mortigi lin sur la vojo.
25:4 Tamen Festo respondis, ke Pauxlo estas gardata en Cezarea, kaj ke li mem baldaux iros tien.
25:5 Tial, li diris, la eminentuloj el vi tien iru kun mi, kaj se estas io krima en la viro, ili lin akuzu.
25:6 Kaj restinte inter ili ne pli ol ok aux dek tagojn, li iris al Cezarea;  kaj en la sekvanta tago li sidigxis sur la tribunala segxo, kaj ordonis, ke oni alkonduku Pauxlon.
25:7 Kaj kiam li alestis, la Judoj, kiuj malsupreniris de Jerusalem, staris cxirkauxe, akuzante lin pri multaj kaj gravaj kulpoj, kiujn ili ne povis pruvi;
25:8 tiam Pauxlo responde pledis:Nek kontraux la legxo de la Judoj, nek kontraux la templo, nek kontraux Cezaro mi iamaniere ofendis.
25:9 Sed Festo, dezirante akiri favoron cxe la Judoj, respondis al Pauxlo,  dirante:CXu vi volas supreniri al Jerusalem, kaj tie esti jugxata antaux mi pri cxi tiuj aferoj?
25:10 Sed Pauxlo diris:Mi staras antaux la tribunalo de Cezaro, kie mi devas esti jugxata; kontraux la Judoj mi faris nenian malbonon, kiel ankaux vi tre bone scias.
25:11 Se do mi estas krimulo, kaj faris ion meritantan morton, mi ne rifuzas morti; sed se estas vera nenio el tiuj aferoj, pri kiuj ili min akuzas, neniu povas cedi min al ili. Mi apelacias al Cezaro.
25:12 Tiam Festo, kunparolinte kun la konsilantaro, respondis:Vi apelaciis al Cezaro; al Cezaro vi devos iri.
25:13 Kaj post paso de kelke da tagoj, la regxo Agripo kaj Bernike venis al Cezarea kaj salutis Feston.
25:14 Kaj dum ili restis tie multajn tagojn, Festo montris al la regxo la aferon de Pauxlo, dirante:Felikso lasis katenita unu viron,
25:15 pri kiu, kiam mi estis en Jerusalem, la cxefpastro kaj pliagxuloj de la Judoj sciigis min, postulante jugxon kontraux li.
25:16 Al ili mi respondis, ke cxe la Romanoj ne estas moro transdoni iun al morto, antaux ol la akuzito havos la akuzantojn vizagxon kontraux vizagxo,  kaj ricevos permeson defendi sin pri la akuzo.
25:17 Kiam do ili kunvenis cxi tien, mi faris nenian prokraston, sed en la sekvanta tago mi sidigxis sur la tribunala segxo kaj ordonis alkonduki la viron.
25:18 La akuzantoj, starigxinte, prezentis pri li nenian kulpigon tian, kian mi atendis,
25:19 sed havis kelkajn demandojn kontraux li pri sia propra religio, kaj pri unu Jesuo, kiu mortis, kaj pri kiu Pauxlo asertis, ke li vivas.
25:20 Kaj mi, en embaraso, kiel fari ekzamenon pri tio, demandis, cxu li volas iri al Jerusalem kaj tie esti jugxata koncerne tiun aferon.
25:21 Sed kiam Pauxlo apelaciis, ke li estu rezervata por la decido de lia Imperiestra Mosxto, mi ordonis gardi lin, gxis mi povos lin sendi al Cezaro.
25:22 Kaj Agripo diris al Festo:Volonte ankaux mi auxskultus tiun viron.  Morgaux, li diris, vi lin auxskultos.
25:23 Tial en la sekvanta tago, kiam venis Agripo kaj Bernike kun grandioza parado, kaj ili eniris en la auxditorion kun la cxefkapitanoj kaj la eminentuloj el la urbo, Festo ordonis, kaj oni enkondukis Pauxlon.
25:24 Kaj Festo diris:Regxo Agripo, kaj cxiuj viroj, kiuj cxeestas kun ni, vi vidas cxi tiun, pri kiu la tuta amaso de la Judoj instigis min en Jerusalem kaj ankaux cxi tie, kriante, ke ne decas, ke li vivu plu.
25:25 Sed mi trovis, ke li ne faris ion meritantan morton; kaj cxar li mem apelaciis al lia Imperiestra Mosxto, mi decidis sendi lin.
25:26 Sed pri li mi havas nenion precizan por skribi al mia sinjoro. Tial mi elkondukis lin antaux vin cxiujn, kaj precipe antaux vin, regxo Agripo, por ke post ekzameno mi havu ion por skribi.
25:27 CXar sxajnas al mi senracie, sendi arestiton, kaj ne klarigi la akuzojn kontraux li metitajn.
26:1 Kaj Agripo diris al Pauxlo:Estas permesate al vi paroli por vi mem. Tiam Pauxlo, etendinte sian manon, responde pledis:
26:2 Mi min trovas felicxa, regxo Agripo, ke mi respondos antaux vi hodiaux rilate cxion, pri kio mi estas akuzita de la Judoj;
26:3 precipe cxar vi estas klera pri cxiuj moroj kaj demandoj, kiuj ekzistas cxe la Judoj; tial mi petegas vin auxskulti min pacience.
26:4 Mian vivmanieron de post mia juneco, kiu estis de la komenco en mia nacio, en Jerusalem, cxiuj Judoj scias,
26:5 konante min jam longe, kaj sciante (se ili volus atesti), ke laux la plej severa sekto de nia religio mi vivis Fariseo.
26:6 Kaj nun mi staras cxi tie jugxota pro la espero de la promeso farita de Dio al niaj patroj,
26:7 al kiu promeso niaj dek du triboj, fervore servante Dion nokte kaj tage,  esperas atingi. Kaj pri tiu espero mi estas akuzita de la Judoj, ho regxo!
26:8 Kial oni cxe vi opinias nekredinde, ke Dio levos la mortintojn?
26:9 Mi mem ja pensis en mi, ke mi devas fari multajn agojn kontraux la nomo de Jesuo, la Nazaretano.
26:10 Kaj tion mi ankaux faris en Jerusalem; kaj multajn el la sanktuloj en karcerojn mi ensxlosis, ricevinte de la cxefpastroj la auxtoritaton, kaj cxe ilia mortigado mi ilin per vocxdono kondamnis.
26:11 Kaj punante ilin tre ofte en cxiuj sinagogoj, mi penis devigi ilin blasfemi; kaj forte furiozante kontraux ili, mi persekutis ilin ecx gxis fremdaj urboj.
26:12 Por tiaj celoj vojagxante al Damasko kun auxtoritato kaj komisio de la cxefpastroj,
26:13 mi vidis tagmeze, ho regxo, sur la vojo lumon el la cxielo, superantan la helecon de la suno, brilantan cxirkaux mi kaj miaj kunvojagxantoj.
26:14 Kaj kiam ni cxiuj falis sur la teron, mi auxdis vocxon, dirantan al mi en la Hebrea lingvo:Sauxlo, Sauxlo, kial vi min persekutas? estas malfacile por vi piedbati kontraux la pikiloj.
26:15 Kaj mi diris:Kiu vi estas, Sinjoro? Kaj la Sinjoro diris:Mi estas Jesuo, kiun vi persekutas.
26:16 Sed levigxu, kaj starigxu sur viaj piedoj; cxar por tio mi aperis al vi, por difini vin kiel servanton al mi kaj atestanton pri la cirkonstancoj,  en kiuj vi jam vidis min, kaj ankaux en kiuj mi poste aperos al vi;
26:17 liberigante vin de la popolo kaj de la nacianoj, al kiuj mi vin sendas,
26:18 por malfermi iliajn okulojn, ke ili sin turnu de mallumo al lumo, kaj de la auxtoritato de Satano al Dio, por ke ili ricevu pardonon de pekoj, kaj heredajxon inter tiuj, kiuj sanktigxis per fido al mi.
26:19 Tial, ho regxo Agripo, mi ne igxis malobeema al la cxiela vizio;
26:20 sed proklamis unue al la Damaskanoj, kaj en Jerusalem, kaj tra la tuta regiono de Judujo, kaj ankaux al la nacianoj, ke ili pentu kaj sin turnu al Dio, farante farojn indajn je pento.
26:21 Pro cxi tio la Judoj kaptis min en la templo kaj celis mortigi min.
26:22 Ricevinte do la helpon, kiu estas de Dio, mi staras gxis la nuna tago,  atestante al malgranduloj kaj granduloj, dirante nenion krom tio, kion la profetoj kaj Moseo anoncis kiel venontan:
26:23 ke la Kristo devas suferi, kaj ke li unua per la revivigado de mortintoj proklamos lumon al la popolo kaj al la nacianoj.
26:24 Kaj dum li tiel pledis, Festo diris per lauxta vocxo:Pauxlo, vi frenezas; multe da studado vin frenezigas.
26:25 Sed Pauxlo diris:Mi ne frenezas, plej nobla Festo, sed mi malkasxe parolas vortojn de vero kaj prudento.
26:26 CXar tiujn aferojn tre bone scias la regxo, al kiu mi parolas maltime;  cxar mi konvinkigxis, ke nenio el cxi tio estas kasxita for de li, cxar cxi tio ne estas farita en angulo.
26:27 Regxo Agripo, cxu vi kredas la profetojn? mi ja scias, ke vi kredas.
26:28 Kaj Agripo diris al Pauxlo:En mallonga tempo vi konvinkos min farigxi Kristano.
26:29 Kaj Pauxlo diris:Mi volus pregxi al Dio, ke, cxu en mallonga aux en longa, ne nur vi, sed ankaux cxiuj, kiuj auxskultas min hodiaux, farigxu tiaj, kia mi estas, krom cxi tiuj katenoj.
26:30 Kaj starigxis la regxo kaj la provincestro kaj Bernike kaj la kunsidantoj;
26:31 kaj apartigxinte, ili parolis inter si, dirante:Tiu viro faris nenion meritantan morton aux katenojn.
26:32 Kaj Agripo diris al Festo:Tiu viro povus esti tuj liberigita, se li ne apelacius al Cezaro.
27:1 Kaj kiam estis decidite, ke ni sxipiru al Italujo, oni transdonis Pauxlon kaj kelkajn aliajn malliberulojn al centestro, nomata Julio, el la Auxgusta kohorto.
27:2 Kaj enirinte en sxipon el Adramitio, veturontan al la lokoj cxe la marbordo de Azio, ni ekveturis sur la maron, havante kun ni Aristarhxon,  Makedonon el Tesaloniko.
27:3 Kaj la sekvantan tagon ni vizitis Cidonon; kaj Julio kondutis afable rilate Pauxlon, kaj permesis al li iri al siaj amikoj kaj refresxigxi.
27:4 Kaj irinte de tie sur la maron, ni preterveturis sub la sxirmo de Kipro,  cxar la ventoj estis kontrauxaj.
27:5 Kaj transveturinte la maron apud Kilikio kaj Pamfilio, ni alvenis al Mira en Likio.
27:6 Kaj la centestro, trovinte tie sxipon Aleksandrian veturontan al Italujo, enirigis nin en gxin.
27:7 Kaj veturante malrapide dum multe da tagoj kaj venkinte kun malfacileco proksime al Knido (cxar la vento ne permesis al ni atingi gxin), ni veturis sub la sxirmo de Kreto, apud Salmone;
27:8 kaj kun malfacileco veturinte preter la marbordo, ni alvenis al loko,  nomata Belaj Havenoj, proksime de kiu estas la urbo Lasaja.
27:9 Kaj kiam pasis multe da tempo, kaj la vojagxo jam farigxis dangxera,  cxar jam pasis la Fasto, Pauxlo avertis ilin,
27:10 dirante al ili:Ho viroj, mi ekvidas, ke la vojagxo estos kun difekto kaj multa perdo, ne nur de la sxargxo kaj de la sxipo, sed ankaux de niaj vivoj.
27:11 Sed la centestro atentis pli la konsilon de la direktilisto kaj la posedanto de la sxipo, ol la parolon de Pauxlo.
27:12 Kaj cxar la haveno ne estis suficxe vasta, por tie travintri, la plimulto konsilis sxipiri de tie, se eble ili povos atingi Fenikson, havenon de Kreto, kiu rigardas en la direkto al la nordokcidenta kaj la sudokcidenta ventoj, por tie travintri.
27:13 Kaj kiam la suda vento blovis malpli forte, ili supozis, ke ili atingis sian celon, kaj levinte la ankrojn, ili preterveturis Kreton tre proksime.
27:14 Sed post mallonga tempo atakis nin el gxi uragana vento, kiu estas nomata Euxrakilo;
27:15 kaj kiam la sxipo estis kaptita kaj ne povis kontrauxstari al la vento,  ni cedis kaj estis pelataj.
27:16 Kaj kurinte sub la sxirma flanko de insuleto, nomata Kauxda, ni kun granda klopodo apenaux povis savi la boaton;
27:17 kaj suprenlevinte gxin, oni uzis helpilojn, por subzoni la sxipon; kaj timante, ke ni estos jxetataj sur la Sirtison, oni mallevis la ilaron kaj tiel estis pelataj.
27:18 Kaj kiam ni estis treege premataj de la ventego, la sekvantan tagon ili komencis eljxetadon;
27:19 kaj la trian tagon oni eljxetis per siaj propraj manoj la ekipajxon de la sxipo.
27:20 Kaj kiam dum multe da tagoj nek suno nek steloj ekbrilis sur nin, kaj uragano nemalgranda cxirkauxis nin, fine cxia espero pri nia savo estis forprenita.
27:21 Kaj kiam ili jam de longe nenion mangxis, Pauxlo, starigxinte meze de ili, diris:Ho viroj, vi devis auxskulti min, kaj ne sxipiri el Kreto, kaj ne suferi cxi tiun difekton kaj perdon.
27:22 Kaj nun mi admonas vin esti kuragxaj; cxar estos neniu perdo de vivo inter vi, sed nur de la sxipo.
27:23 CXar en tiu nokto staris apud mi angxelo de la Dio, kies mi estas kaj al kiu mi servas,
27:24 dirante:Pauxlo, ne timu; vi devas stari antaux Cezaro; kaj jen Dio donacis al vi cxiujn, kiuj marveturas kun vi.
27:25 Tial, viroj, kuragxu; cxar mi kredas al Dio, ke la afero estos tiel,  kiel estas dirite al mi.
27:26 Tamen ni devas esti jxetitaj sur ian insulon.
27:27 Sed kiam venis la dek-kvara nokto, kaj ni estis cxirkauxpelataj en la Adria maro, la maristoj eksentis cxirkaux noktomezo, ke ili alproksimigxas al ia lando;
27:28 kaj sondinte, ili trovis dudek klaftojn; kaj post mallonga interspaco ili ree sondis, kaj trovis dek kvin klaftojn.
27:29 Kaj timante, ke ni falos sur malmolajn lokojn, ili jxetis kvar ankrojn el la sxiplmalantauxo, kaj pregxis, ke tagigxu.
27:30 Kaj kiam la maristoj sercxis rimedon forkuri el la sxipo, kaj jam mallevis la boaton en la maron sub preteksto, ke ili demetos ankrojn el la antauxo,
27:31 Pauxlo diris al la centestro kaj la soldatoj:Se cxi tiuj ne restos en la sxipo, vi ne povas savigxi.
27:32 Tiam la soldatoj detrancxis la sxnurojn de la boato, kaj lasis gxin defali.
27:33 Sed gxis venis la tagigxo, Pauxlo petis cxiujn, ke ili prenu iom da nutrajxo, kaj li diris:La nuna tago estas la dek-kvara, en kiu vi dauxre atendas kaj fastadas, preninte nenion.
27:34 Tial mi petas vin preni nutrajxon, cxar cxi tio koncernas vian savon;  cxar ecx unu haro ne pereos el la kapo al vi cxiuj.
27:35 Kaj dirinte tion kaj preninte panon, li donis dankon al Dio antaux cxiuj; kaj dispeciginte gxin, li komencis mangxi.
27:36 Tiam ili cxiuj kuragxigxis, kaj ankaux mem prenis nutrajxon.
27:37 Kaj ni cxiuj en la sxipo estis ducent sepdek ses animoj.
27:38 Kaj mangxinte gxissate, ili malpezigis la sxipon, eljxetante la tritikon en la maron.
27:39 Kaj kiam plene tagigxis, ili ne rekonis la landon; sed ili ekvidis unu golfeton kun sablajxo, kaj ili konsiligxis inter si, cxu ili povos surpeli sur gxin la sxipon.
27:40 Kaj forlasinte la ankrojn, ili lasis ilin en la maro, kaj samtempe malligis la sxnurojn de la direktiloj; kaj suprenlevinte la antauxvelon kontraux la vento, ili sin direktis al la sablajxo.
27:41 Sed trafinte lokon, kie du marmovoj sin renkontas, ili surterigis la sxipon; kaj la antauxo fiksigxis kaj restis nemovebla, sed la malantauxo rompigxis de la forto de la ondoj.
27:42 Kaj farigxis intenco cxe la soldatoj mortigi la malliberulojn, por ke neniu el ili elnagxu kaj forkuru.
27:43 Sed la centestro, dezirante savi Pauxlon, malhelpis ilin de tiu decido,  kaj ordonis, ke tiuj, kiuj povas nagxi, forjxetu sin unuaj kaj iru al la tero;
27:44 kaj ke la ceteraj sin savu, jen sur tabuloj, jen sur diversaj objektoj el la sxipo. Kaj tiamaniere cxiuj savigxis sur la teron.
28:1 Kaj kiam ni savigxis, tiam ni sciigxis, ke la insulo estas nomata Melita.
28:2 Kaj la barbaroj montris al ni neordinaran bonecon; cxar ili ekbruligis fajron kaj akceptis nin cxiujn pro la tiama pluvo kaj pro la malvarmeco.
28:3 Sed kiam Pauxlo kolektis faskon da vergoj kaj metis gxin sur la fajron,  vipuro, elveninte de la varmo, alkrocxigxis al lia mano.
28:4 Kaj kiam la barbaroj vidis la beston pendantan de lia mano, ili diris unu al alia:Sendube cxi tiu viro estas mortiginto, al kiu, kvankam li savigxis de la maro, tamen Justeco ne permesas vivi.
28:5 Sed li forskuis la beston en la fajron, kaj ne suferis malbonon.
28:6 Sed ili atendis, ke li sxvelos aux falos subite mortinta; sed longe atendinte, kaj vidinte, ke nenia malbono okazas al li, ili sxangxis sian opinion, kaj diris, ke li estas dio.
28:7 Proksime de tiu loko estis bieno, apartenanta al la estro de la insulo;  lia nomo estis Publio; li akceptis nin kaj amike gastigis nin tri tagojn.
28:8 Kaj la patro de Publio kusxis malsana de febro kaj disenterio; al li Pauxlo eniris, kaj pregxis, kaj, metinte la manojn sur lin, sanigis lin.
28:9 Kaj post tiu faro, ankaux ceteraj insulanoj, kiuj havis malsanojn, venis kaj estis sanigitaj;
28:10 cxi tiuj ankaux honoris nin per multaj honoroj; kaj kiam ni ekveturis,  ili sursxipigis cxion, kion ni bezonis.
28:11 Kaj post tri monatoj ni ekveturis en sxipo Aleksandria, kiu travintris cxe la insulo; kaj gxia insigno estis la GXemeloj.
28:12 Kaj albordigxinte cxe Sirakuso, ni restis tie tri tagojn.
28:13 Kaj de tie ni cxirkauxiris kaj alvenis en Region; kaj post unu tago ekblovis suda vento, kaj la duan tagon ni venis al Puteoli,
28:14 kie ni trovis fratojn kaj estis petataj resti cxe ili sep tagojn, kaj tiel poste ni vojagxis al Romo.
28:15 Kaj de tie la fratoj, auxdinte pri ni, venis al ni renkonte gxis la Vendejo de Apio kaj la Tri Gastejoj; kaj vidante ilin, Pauxlo dankis Dion,  kaj kuragxigxis.
28:16 Kaj kiam ni eniris en Romon, al Pauxlo estis permesate logxi sola kun la soldato, kiu lin gardis.
28:17 Kaj post tri tagoj, li kunvokis tiujn, kiuj estis eminentuloj inter la Judoj; kaj kiam ili kunvenis, li diris al ili:Fratoj, kvankam mi faris nenion kontraux la popolo nek kontraux la moroj de niaj patroj, tamen mi estis transdonita kiel malliberulo el Jerusalem en la manojn de la Romanoj,
28:18 kiuj, ekzameninte min, volis liberigi min, cxar en mi estis nenio meritanta morton.
28:19 Sed kiam la Judoj kontrauxparolis, tiam mi estis devigata apelacii al Cezaro; ne kvazaux mi havis ion, pri kio akuzi mian nacion.
28:20 Pro tio do mi petis vin viziti min kaj kunparoli, cxar pro la espero de Izrael mi portas cxi tiun katenon.
28:21 Kaj ili diris al li:Ni ne ricevis el Judujo leterojn pri vi, kaj neniu el la fratoj, alveninte, raportis aux parolis pri vi ion malbonan.
28:22 Sed ni deziras auxdi de vi, kion vi opinias; cxar pri tiu sekto ni scias, ke cxie oni kontrauxparolas al gxi.
28:23 Kaj difininte tagon por li, ili grandnombre venis al li en lian logxejon; kaj li faris al ili klarigon, atestante la regnon de Dio, kaj penante konvinki ilin pri Jesuo, el la legxo de Moseo kaj el la profetoj, de mateno gxis vespero.
28:24 Kaj unuj kredis la parolitajxojn, kaj aliaj ne kredis.
28:25 Kaj ne konsentante inter si, ili foriris, post kiam Pauxlo parolis unu vorton:Bone parolis la Sankta Spirito per la profeto Jesaja al viaj patroj,
28:26 dirante:   Iru al tiu popolo, kaj diru:   Auxdante, vi auxdos, sed ne komprenos;   Kaj vidante, vi vidos, sed ne rimarkos;
28:27 CXar la koro de tiu popolo grasigxis,   Kaj iliaj oreloj auxdas malklare,   Kaj siajn okulojn ili fermis,   Por ke ili ne vidu per siaj okuloj,   Kaj por ke ili ne auxdu per siaj oreloj,   Kaj por ke ili ne komprenu per sia koro,   Kaj por ke ili ne konvertigxu,   Kaj por ke Mi ne sanigu ilin.
28:28 Certigxu do al vi, ke cxi tiu savado de Dio estas sendata al la nacianoj, kaj ili auxskultos.
28:29 Kaj kiam li diris tion, la Judoj foriris, havante inter si multe da disputado.
28:30 Kaj li logxadis tutajn du jarojn en sia propra logxejo, kaj li akceptis cxiujn, kiuj eniris al li,
28:31 predikante la regnon de Dio, kaj instruante la aferojn pri la Sinjoro Jesuo Kristo kun plena maltimo, malhelpate de neniu.


Next: Romans

1:1 Pauxlo, servisto de Jesuo Kristo, apostolo vokita, apartigita al la evangelio de Dio,
1:2 kiun Li promesis antauxe per Siaj profetoj en la sanktaj skriboj,
1:3 pri Sia Filo, kiu naskigxis el la idaro de David laux la karno,
1:4 la difinita Filo de Dio en potenco laux la Spirito de sankteco per la relevigxo de la mortintoj-Jesuo Kristo, nia Sinjoro,
1:5 per kiu ni ricevis gracon kaj apostolecon por obeemo de fido cxe cxiuj nacioj pro lia nomo,
1:6 inter kiuj estas ankaux vi, vokitaj de Jesuo Kristo;
1:7 al cxiuj, kiuj estas en Romo, amataj de Dio, vokitaj sanktuloj:Graco al vi kaj paco de Dio, nia Patro, kaj de la Sinjoro Jesuo Kristo.
1:8 Unue mi dankas al mia Dio per Jesuo Kristo por vi cxiuj, ke via fido estas proklamata tra la tuta mondo.
1:9 CXar mia atestanto estas Dio, kiun mi servas en mia spirito en la evangelio de Lia Filo, ke mi sencxese memorigas pri vi en miaj pregxoj,
1:10 cxiam petante, ke iel al mi jam fine prosperos veni al vi per la volo de Dio.
1:11 CXar mi sopiras vin vidi, por ke mi transdonu al vi ian spiritan donacon, por ke vi estu firmigitaj;
1:12 tio estas, por ke estu inter ni reciproka kuragxigo, per la komuna fido,  egale via kaj mia.
1:13 Kaj mi ne volas, ke vi nesciu, fratoj, ke ofte mi celis veni al vi (sed mi estas malhelpita gxis nun), por ke mi havu iom da frukto cxe vi, kiel ankaux cxe la aliaj nacioj.
1:14 Mi estas sxuldanto al Grekoj kaj al Barbaroj, al sagxuloj kaj al senprudentuloj.
1:15 Tial laux mia eblo mi estas fervora prediki la evangelion ankaux al vi,  kiuj estas en Romo.
1:16 CXar mi ne hontas pri la evangelio; cxar gxi estas la potenco de Dio al savo por cxiu, kiu kredas, al la Judoj unue, kaj ankaux al la Grekoj.
1:17 CXar la justeco de Dio malkasxigxas en gxi de fido al fido, kiel estas skribite:La virtulo vivos per sia fideleco.
1:18 CXar la kolero de Dio malkasxigxas el la cxielo kontraux cxia malpieco kaj maljusteco de homoj, kiuj tenas la veron en maljusteco;
1:19 cxar la scio pri Dio estas elmontrita cxe ili, cxar Dio elmontris gxin al ili.
1:20 CXar Liaj nevideblaj ecoj de post la kreado de la mondo farigxas videblaj, sentate per Liaj faritajxoj, nome, Lia eterna potenco kaj dieco;  tial al ili mankas defenda pledo;
1:21 cxar konante Dion, ili ne gloris Lin kiel Dion, nek estis dankemaj, sed vanigxis per diskutadoj, kaj ilia sensagxa koro mallumigxis.
1:22 Pretendante esti sagxaj, ili malsagxigxis,
1:23 kaj sxangxis la gloron de la senmorta Dio en bildon de morta homo kaj de birdoj kaj kvarpiedaj bestoj kaj rampajxoj.
1:24 Tial Dio fordonis ilin al la voluptoj de iliaj koroj, al malpureco, por ke iliaj korpoj malhonorigxu inter ili mem;
1:25 kiuj sxangxis la veron de Dio en mensogon, kaj adoris kaj servis la kreitajxojn prefere ol la Kreinton, kiu estas eterne benata. Amen.
1:26 Tial Dio fordonis ilin al malhonoraj pasioj; cxar iliaj virinoj sxangxis la naturan uzadon en kontrauxnaturan;
1:27 kaj tiel same ankaux la viroj, forlasante la naturan uzadon de la virino, brulis en sia volupto unu al alia, kaj viroj kun viroj faris hontindajxon kaj ricevis en si mem la tauxgan rekompencon de sia malvirto.
1:28 Kaj cxar ili malsxatis teni Dion en sia konado, Dio fordonis ilin al malaprobinda menso, por ke ili faru nedecajxojn;
1:29 plenigite de cxia maljusteco, malvirteco, avideco, malboneco; plenaj de envio, mortigo, malpaco, ruzo, malico; flustrantaj,
1:30 kalumniantaj, Dimalamantaj, insultantaj, arogantaj, fanfaronemaj,  elpensantaj malbonajxojn, malobeemaj al gepatroj,
1:31 senprudentaj, nefidindaj, neparencamaj, senkompataj;
1:32 kiuj, sciante pri la jugxo de Dio, ke la farantoj de tiaj agoj meritas morton, ne nur mem faras ilin, sed ankaux konsentas al la farantoj de ili.
2:1 Sekve, vi estas nedefendebla, ho cxiu homo jugxanta; cxar dum vi jugxas alian, vi kondamnas vin mem, cxar vi, la jugxanto, faradas la samajn agojn.
2:2 Kaj ni scias, ke la jugxo de Dio estas laux vero kontraux tiuj, kiuj faradas tiajn agojn.
2:3 Kaj cxu vi kalkulas, ho homo, kiu jugxas la farantojn de tiaj agoj kaj faras la samajn, ke vi evitos la jugxon de Dio?
2:4 Aux cxu vi malestimas la ricxecon de Lia boneco kaj toleremeco kaj pacienco, ne sciante, ke la boneco de Dio alkondukas vin al pento?
2:5 sed laux via obstineco kaj senpenta koro vi amasigas por vi koleron en la tago de kolero kaj malkasxigo de la justa jugxo de Dio,
2:6 kiu redonos al cxiu homo laux liaj faroj;
2:7 al tiuj, kiuj per pacienco en bonfarado celas al gloro kaj honoro kaj senmorteco, eternan vivon;
2:8 sed al tiuj, kiuj estas malpacemaj kaj ne obeas al la vero, sed obeas al maljusteco, koleron kaj indignon,
2:9 aflikton kaj maltrankvilon, sur cxiun animon de homo, kiu faras malbonon,  de Judo unue kaj de Greko;
2:10 sed gloron kaj honoron kaj pacon al cxiu, kiu faras bonon, al Judo unue kaj al Greko;
2:11 cxar ne estas personfavorado cxe Dio.
2:12 CXar cxiu, kiu pekis sen legxo, ankaux pereos sen legxo; kaj cxiu, kiu pekis sub legxo, estos jugxata per legxo;
2:13 cxar ne la auxskultantoj de legxo estos justaj antaux Dio, sed la plenumantoj de legxo estos pravigitaj
2:14 cxar kiam la nacianoj, kiuj ne havas la legxon, faras nature la aferojn de la legxo, cxi tiuj, ne havante legxon, estas legxo por si mem;
2:15 kiuj elmontras la faradon de la legxo skribita en iliaj koroj, kiam ilia konscienco kunatestas, kaj iliaj rezonadoj inter si akuzas aux defendas ilin.)
2:16 en la tago, kiam Dio jugxos la sekretojn de homoj, laux mia evangelio,  per Jesuo Kristo.
2:17 Sed se vi estas nomata Judo, kaj apogas vin sur la legxon, kaj fieras pri Dio,
2:18 kaj konas Lian volon, kaj aprobas la aprobindajxojn, kaj estas instruita el la legxo,
2:19 kaj estas konvinkita, ke vi mem estas gvidanto por la blinduloj, lumo por tiuj, kiuj estas en mallumo,
2:20 edukanto por la senprudentuloj, instruanto por infanoj, havante en la legxo la formon de la scio kaj la vero;
2:21 vi, kiu instruas alian, cxu vi ne instruas vin mem? vi, kiu predikas:Ne sxtelu; cxu vi sxtelas?
2:22 vi, kiu diras:Ne adultu; cxu vi adultas? vi, kiu abomenas idolojn, cxu vi prirabas templojn?
2:23 vi, kiu fieras pri la legxo, cxu vi malhonoras Dion per via transpasxo de la legxo?
2:24 CXar pro vi, la nomo de Dio estas blasfemata inter la nacianoj, kiel estas skribite.
2:25 CXar cirkumcido vere utilas, se vi estas faranto de la legxo; sed se vi estas pekanto kontraux la legxo, via cirkumcido farigxas necirkumcido.
2:26 Se do necirkumcidulo plenumas la ordonojn de la legxo, cxu lia necirkumcido ne kalkuligxos kiel cirkumcido?
2:27 kaj cxu la lauxnatura necirkumcidulo, se li plenumas la legxon, ne jugxos vin, kiu kun la skribo kaj cirkumcido transpasxas la legxon?
2:28 CXar Judo estas ne tiu, kiu estas ekstere tia, kaj cirkumcido estas ne tio, kio estas tia ekstere en la karno;
2:29 sed Judo estas tiu, kiu estas interne tia, kaj cirkumcido estas en la koro, laux la spirito, ne laux la litero, kies lauxdo estas ne de homoj, sed de Dio.
3:1 Kia do estas la supereco de la Judoj? aux kia estas la utilo de cirkumcido?
3:2 Multa en cxiu rilato:unue, ke al ili estis konfiditaj la orakoloj de Dio.
3:3 CXu do estas grave, se kelkaj ne fidis? cxu ilia senfideco vantigos la fidelecon de Dio?
3:4 Nepre ne! Dio montrigxu vera, sed cxiu homo mensoganto, kiel estas skribite:      Ke Vi estu justa en Via vorto  Kaj pura en Via jugxo.
3:5 Sed se nia maljusteco rekomendas la justecon de Dio, kion ni diros? CXu maljusta estas Dio, kiu alportas koleron? (Mi parolas kiel homo.)
3:6 Nepre ne! cxar kiel Dio jugxus la mondon?
3:7 CXar se la vero de Dio per mia mensogo abundis al Lia gloro, kial mi estas ankoraux jugxata, kiel pekinto?
3:8 kaj kial ne (kiel ni estas kalumniataj, kaj kelkaj asertas, ke ni diras):Ni faru malbonon, por ke venu bono? ilia kondamno estas justa.
3:9 Kio do? cxu ni nin senkulpigas? Tute ne:cxar ni jam akuzis egale Judojn kaj Grekojn, ke cxiuj estas sub peko;
3:10 kiel estas skribite:   Ne ekzistas justulo, ne ecx unu;
3:11 Ne ekzistas prudentulo,   Ne ekzistas iu, kiu sercxas Dion;
3:12 CXiuj devojigxis, cxiuj senutiligxis;   Ekzistas neniu, kiu faras bonon, ne ecx unu;
3:13 Malfermita tombo estas ilia gorgxo;   Per sia lango ili hipokritis;   Veneno de vipuro estas sub iliaj lipoj;
3:14 Ilia busxo estas plena de malbenado kaj malico;
3:15 Iliaj piedoj rapidas, por versxi sangon;
3:16 Ruinigo kaj pereigo estas sur iliaj vojoj;
3:17 Kaj vojon de paco ili ne konas;
3:18 Antaux iliaj okuloj ne ekzistas timo antaux Dio.
3:19 Sed ni scias, ke cxion ajn, kion la legxo diras, gxi parolas al tiuj,  kiuj estas sub la legxo; ke cxiu busxo fermigxu, kaj ke la tuta mondo submetigxu sub la jugxon de Dio;
3:20 cxar per la faroj de la legxo neniu karno pravigxos antaux Li; cxar per la legxo venas konscio pri peko.
3:21 Sed nun, ekster la legxo, justeco de Dio montrigxis, atestata per la legxo kaj la profetoj;
3:22 nome, la justeco de Dio, per fido al Jesuo Kristo, por cxiuj kredantoj,  cxar ne ekzistas diferencigo;
3:23 cxar cxiuj pekis kaj maltrafis la gloron de Dio;
3:24 pravigite donace de Lia graco, per la elacxeto, kiu estas en Kristo Jesuo;
3:25 kiun Dio antauxdifinis kiel repacigilon per fido en lia sango, por la elmontrado de Sia justeco per la pardono de la pekoj, antauxe faritaj laux la toleremeco de Dio;
3:26 por la elmontrado de Lia justeco en la nuna tempo, kaj ke Li estas mem justa, kaj estas la praviganto de tiu, kiu havas fidon en Jesuo.
3:27 Kie do estas la fanfaronado? GXi estas esceptita. Per kia legxo? de faroj? Ne; sed per la legxo de fido.
3:28 Ni do konkludas, ke homo pravigxas per fido, ekster la faroj de la legxo.
3:29 CXu Dio estas nur Dio de la Judoj? cxu ne ankaux de la nacianoj? Jes,  ankaux de la nacianoj;
3:30 cxar Dio estas unu, kaj Li pravigos la cirkumcidularon pro fido kaj la necirkumcidularon per fido.
3:31 CXu ni do per fido vantigas la legxon? Nepre ne! sed ni firmigas la legxon.
4:1 Kion do, ni diros, trovis Abraham, nia praavo laux la karno?
4:2 CXar se Abraham pravigxis per faroj, li havas ion, pri kio fieri, sed ne antaux Dio.
4:3 CXar kion diras la Skribo? Kaj Abraham kredis al Dio, kaj tio estis kalkulita al li kiel virto.
4:4 Al tiu, kiu laboras, la salajro estas kalkulata ne kiel favoro, sed kiel sxuldo.
4:5 Sed al tiu, kiu ne laboras, sed kredas al Tiu, kiu pravigas la malpiulon,  lia fido estas kalkulata kiel virto.
4:6 Kiel David ankaux pridiras la felicxon de la homo, al kiu Dio kalkulas virton ekster faroj,
4:7 dirante:   Felicxaj estas tiuj, kies krimoj estas pardonitaj,   Kies pekoj estas kovritaj.
4:8 Felicxa estas la homo, al kiu la Eternulo ne kalkulas lian kulpon.
4:9 CXu do cxi tiu felicxo apartenas al la cirkumcidularo, aux al la necirkumcidularo ankaux? CXar ni diras, ke al Abraham la fido estis kalkulita kiel virto.
4:10 Kiel do gxi estis kalkulita? kiam li estis en cirkumcido, aux en necirkumcido? Ne en cirkumcido, sed en necirkumcido;
4:11 kaj li ricevis la signon de cirkumcido, kiel sigelon de la virto de la fido, kiu ekzistis en lia necirkumcido; por ke li estu la patro de cxiuj,  kiuj ankoraux en necirkumcido kredas, por ke virto estu kalkulata al ili;
4:12 kaj la patro de cirkumcido al tiuj, kiuj ne nur estas anoj de la cirkumcido, sed kiuj ankaux sekvas la pasxojn de tiu fido, kiun nia patro Abraham havis dum sia necirkumcido.
4:13 CXar ne per la legxo farigxis la promeso al Abraham aux al lia idaro, ke li estos heredanto de la mondo, sed per la virto el fido.
4:14 CXar se tiuj, kiuj estas laux la legxo, estas heredantoj, la fido nuligxis, kaj la promeso vantigxis;
4:15 cxar la legxo elfaras koleron; sed kie ne ekzistas legxo, tie ankaux ne ekzistas transpasxo.
4:16 GXi do estas el fido por tio, ke gxi estu laux graco; por ke la promeso estu firma al la tuta idaro, ne nur al tiu, kiu estas el la legxo, sed ankaux al tiu, kiu estas el la fido de Abraham, kiu estas la patro de ni cxiuj
4:17 (kiel estas skribite:Mi faris vin patro de multe da popoloj) antaux Tiu,  al kiu li kredis, nome Dio, kiu vivigas la mortintojn, kaj vokas la neekzistantajxojn, kvazaux ili ekzistus.
4:18 Li ekster espero kredis en espero, por ke li farigxu patro de multe da popoloj, laux la diritajxo:Tiel estos via idaro.
4:19 Kaj ne senfortigite en fido, li pripensis sian propran korpon jam pereintan (estante preskaux centjara), kaj la senvivecon de la utero de Sara;
4:20 tamen pri la promeso de Dio li ne sxanceligxis en nekredemo, sed fortigxis per fido, donante la gloron al Dio,
4:21 kaj plene certigite, ke tion, kion Li promesis, Li povas ankaux fari.
4:22 Tial gxi estis kalkulita al li kiel virto.
4:23 Kaj ne por li sola estis skribite, ke gxi estis kalkulita al li;
4:24 sed ankaux por ni, al kiuj gxi estos kalkulata, kaj kiuj kredas al Tiu,  kiu levis el la mortintoj Jesuon, nian Sinjoron,
4:25 kiu estis transdonita pro niaj pekoj kaj estis relevita por nia pravigo.
5:1 Tial ni, pravigite per fido, havu pacon kun Dio per nia Sinjoro Jesuo Kristo,
5:2 per kiu ankaux ni ricevis enkondukon per fido en cxi tiun gracon, en kiu ni staras; kaj ni gxoju pro espero de la gloro de Dio.
5:3 Kaj krome ni gxoju ankaux pro la afliktoj, sciante, ke aflikto faras paciencon;
5:4 kaj pacienco provitecon, kaj proviteco esperon;
5:5 kaj la espero ne hontigas, cxar la amo de Dio estas versxita en niajn korojn per la Sankta Spirito, donita al ni.
5:6 CXar kiam ni ankoraux estis senfortaj, tiam Kristo gxustatempe mortis pro malpiuloj.
5:7 CXar apenaux pro justulo iu mortus; cxar pro bonulo eble iu kuragxus morti.
5:8 Sed Dio rekomendas al ni Sian amon en tio, ke dum ni ankoraux estis pekuloj, Kristo mortis por ni.
5:9 Des plimulte do ni, jam pravigite per lia sango, estos per li savitaj el la kolero.
5:10 CXar se ni, estante malamikoj, estas repacigitaj kun Dio per la morto de Lia Filo, des plimulte, repacigite, ni estos savitaj per lia vivo;
5:11 kaj krom tio ni fieras ankaux en Dio pro nia Sinjoro Jesuo Kristo, per kiu ni jam ricevis la repacigon.
5:12 Pro tio, kiel per unu homo peko eniris en la mondon, kaj morto per peko,  kaj tiel morto atingis cxiujn homojn pro tio, ke cxiuj pekis;
5:13 cxar gxis la legxo peko estis en la mondo, sed peko ne estas alkalkulata, kiam ne ekzistas legxo.
5:14 Sed morto regxis de post Adam gxis Moseo, ecx super tiuj, kiuj ne pekis simile al la transpasxo de Adam, kiu estis la tipo de la venonto.
5:15 Sed ne kia la eraro, tia estas la donaco. CXar se per la eraro de unu mortis la multaj, des plimulte abundis al la multaj la graco de Dio kaj la donaco per la graco de la unu homo Jesuo Kristo.
5:16 Kaj la donaco ne estis laux la unu pekinta; cxar la jugxo venis el unu gxis kondamno, sed la donaco venis el multaj eraroj gxis pravigo.
5:17 CXar se, per la eraro de la unu, morto regxis per unu, des plimulte regxos en vivo per la unu Jesuo Kristo tiuj, kiuj ricevis abundon de la graco kaj de la donaco de justeco.
5:18 Tial, kiel per unu eraro venis jugxo al cxiuj homoj gxis kondamno, tiel same per unu justajxo venis la donaco al cxiuj homoj gxis la pravigo de vivo.
5:19 CXar kiel per la malobeo de unu la multaj farigxis pekuloj, tiel per la obeo de unu la multaj farigxos justaj.
5:20 Kaj la legxo eniris, por ke la eraro plimultigxu; sed kie peko plimultigxis, graco multe pli superabundis,
5:21 por ke tiel same, kiel la peko regxis en morto, la graco regxu per justeco gxis eterna vivo per Jesuo Kristo, nia Sinjoro.
6:1 Kion do ni diru? CXu ni restu en peko, por ke graco abundu?
6:2 Nepre ne! CXu ni, kiuj mortis al peko, ankoraux vivus en gxi?
6:3 CXu vi ne scias, ke ni cxiuj, kiuj baptigxis al Jesuo Kristo, baptigxis al lia morto?
6:4 Ni do estas entombigitaj kun li per bapto al morto, por ke, kiel Kristo estas levita el la mortintoj per la gloro de la Patro, tiel same ni ankaux iradu en noveco de vivo.
6:5 CXar se ni jam kunigxis al la simileco de lia morto, ni tiel same kunigxos al la simileco de lia relevigxo,
6:6 sciante, ke nia malnova homo estas kun li krucumita, por ke la korpo de peko estu neniigita, por ke ni jam ne estu sklavoj al peko;
6:7 cxar tiu, kiu mortis, estas pravigita pri peko.
6:8 Sed se ni mortis kun Kristo, ni kredas, ke ni ankaux vivos kun li;
6:9 sciante, ke Kristo, levite el la mortintoj, ne plu mortas; la morto ne plu lin regas.
6:10 CXar mortante, li mortis al peko unufoje por cxiam; sed vivante, li vivas al Dio.
6:11 Tial ankaux vi vin kalkulu mortintoj al peko, sed vivantoj al Dio en Kristo Jesuo.
6:12 Tial peko ne regxu en via morta korpo tiel, ke vi obeu al gxiaj deziroj;
6:13 ankaux ne prezentu viajn membrojn iloj de maljusteco al peko, sed prezentu vin al Dio vivantoj el la mortintoj, kaj viajn membrojn iloj de justeco por Dio.
6:14 CXar peko ne regos vin, cxar vi estas ne sub la legxo, sed sub graco.
6:15 Kio do? cxu ni peku, pro tio, ke ni estas ne sub legxo, sed sub graco?  Nepre ne!
6:16 CXu vi ne scias, ke kiam vi vin prezentas, kiel sklavoj al iu por obeado, vi estas sklavoj de tiu, al kiu vi obeas, cxu de peko por morto, aux de obeemeco por justeco?
6:17 Sed danko estu al Dio, ke kvankam vi estis la sklavoj de peko, vi tamen farigxis kore obeemaj al tiu tipo de instruado, al kiu vi estas kondukitaj;
6:18 kaj liberigite el peko, vi sklavigxis al justeco.
6:19 Mi parolas home pro la malforteco de via karno; cxar kiel vi prezentis viajn membrojn sklavoj al malpureco kaj al maljusteco gxis maljusteco, tiel nun prezentu viajn membrojn sklavoj al justeco gxis sanktigo.
6:20 CXar kiam vi estis sklavoj de peko, vi estis liberaj de justeco.
6:21 Kian frukton do vi havis tiam el tio, pri kio vi nun hontas? cxar la fino de tio estas morto.
6:22 Sed nun, liberigite el peko, kaj sklavigxinte al Dio, vi havas vian frukton gxis sanktigxo, kaj por fino eternan vivon.
6:23 CXar la salajro de peko estas morto; sed la donaco de Dio estas eterna vivo en Kristo Jesuo, nia Sinjoro.
7:1 Aux cxu vi ne scias, fratoj (cxar mi parolas al konantoj de la legxo), ke la legxo regas la homon tiel longe, kiel li vivas?
7:2 CXar la edzinigita virino estas legxe alligita al sia edzo dum lia vivo;  sed se la edzo mortas, sxi liberigxas el la legxo de la edzo.
7:3 Se do, dum la edzo vivas, sxi kunigxas kun alia viro, sxi estos nomata adultulino; sed se la edzo mortis, sxi estas libera de la legxo, kaj ne estas adultulino, kvankam kunigxinte kun alia viro.
7:4 Tiel, miaj fratoj, vi same mortis al la legxo per la korpo de Kristo, por kunigxi kun alia, nome kun tiu, kiu levigxis el la mortintoj, por ke ni donu frukton al Dio.
7:5 CXar dum ni estis en karno, la lauxpekaj pasioj, kiuj estis per la legxo,  energiis en niaj membroj, por doni frukton al morto.
7:6 Sed ni jam liberigxis el la legxo, mortinte rilate tion, en kio ni estis tenataj, por ke ni servu en noveco de spirito, kaj ne en malnoveco de litero.
7:7 Kion do ni diru? CXu la legxo estas peko? Nepre ne! Tamen mi ne konus pekon, krom per la legxo; cxar mi ne konus deziron, se la legxo ne dirus:Ne deziru;
7:8 sed la peko, trovante pretekston, estigis en mi per la ordono cxian deziremon, cxar ekster legxo la peko estas senviva.
7:9 Kaj iam mi vivadis ekster la legxo; sed kiam la ordono venis, la peko vivigxis, kaj mi mortis;
7:10 kaj tiun ordonon, kiu estas por vivo, mi trovis por morto;
7:11 cxar la peko, trovinte pretekston, per la ordono min trompis, kaj per gxi min mortigis.
7:12 Tiel la legxo estas sankta, kaj la ordono estas sankta kaj justa kaj bona.
7:13 CXu do tio, kio estas bona, farigxis morto por mi? Nepre ne! Sed la peko, por ke gxi montrigxu peko, estigante morton en mi per la bono-por ke per la ordono la peko farigxu treege peka.
7:14 CXar ni scias, ke la legxo estas spirita; sed mi estas karna, vendite sub pekon.
7:15 CXar mi ne havas certecon pri tio, kion mi faradas; cxar mi ne agas laux tio, kion mi volas; sed kion mi malamas, tion mi faras.
7:16 Sed se mi faras tion, kion mi ne volas fari, mi konsentas al la legxo,  ke gxi estas bona.
7:17 La faranto do estas jam ne mi, sed la peko, logxanta en mi.
7:18 CXar mi scias, ke en mi (tio estas, en mia karno) bono ne logxas; cxar cxe mi estas la volo, sed ne la elfaro de la bono.
7:19 CXar la bonon, kiun mi volas fari, mi ne faras; sed la malbonon, kiun mi ne volas fari, mi faradas.
7:20 Sed se mi faras tion, kion mi ne volas fari, faras gxin jam ne mi, sed la peko, logxanta en mi.
7:21 Mi do trovas legxon, ke kiam mi volas fari bonon, la malbono estas cxe mi.
7:22 CXar mi gxojas en la legxo de Dio laux la interna homo;
7:23 sed mi vidas alian legxon en miaj membroj, militantan kontraux la legxo de mia menso, kaj forkaptantan min sub la legxon de la peko, kiu estas en miaj membroj.
7:24 Ho ve, mi malfelicxulo! kiu min liberigos el la korpo de cxi tiu morto?
7:25 Danko estu al Dio, per Jesuo Kristo, nia Sinjoro. Per la menso do mi mem servas al la legxo de Dio, sed per la karno al la legxo de peko.
8:1 Ekzistas do jam nenia kondamno kontraux tiuj, kiuj estas en Kristo Jesuo.
8:2 CXar la legxo de la Spirito de vivo en Kristo Jesuo liberigis min de la legxo de peko kaj morto.
8:3 CXar kiam la legxo trovigxis nekapabla pro tio, ke gxi estis malforta pro la karno, Dio, sendante Sian propran Filon en simileco de peka karno kaj pro peko, kondamnis la pekadon en la karno;
8:4 por ke la postulo de la legxo plenumigxu en ni, kiuj iradas ne laux la karno, sed laux la spirito.
8:5 CXar kiuj estas laux la karno, tiuj sin interesas pri la aferoj de la karno; sed kiuj estas laux la spirito, pri la aferoj de la spirito.
8:6 CXar la intereso de la karno estas morto, sed la intereso de la spirito estas vivo kaj paco;
8:7 cxar la intereso de la karno estas malamikeco kontraux Dio, cxar gxi ne obeas al la legxo de Dio, kaj gxi ja ne povas obei;
8:8 kaj tiuj, kiuj estas en la karno, ne povas placxi al Dio.
8:9 Sed vi estas ne en la karno, sed en la spirito, se vere la Spirito de Dio logxas en vi. Sed se iu ne havas la Spiriton de Kristo, tiu ne estas lia.
8:10 Kaj se Kristo estas en vi, la korpo malvivas pro peko, sed la spirito estas vivo pro justeco.
8:11 Kaj se la Spirito de Tiu, kiu levis Jesuon el la mortintoj, logxas en vi, tiam la Levinto de Kristo Jesuo el la mortintoj vivigos ecx viajn mortajn korpojn per Sia Spirito, logxanta en vi.
8:12 Tial do, fratoj, ni estas sxuldantoj, ne al la karno, por vivi laux la karno;
8:13 cxar se vi vivas laux la karno, vi mortos; sed se per la spirito vi malvivigas la farojn de la korpo, vi vivos.
8:14 CXar cxiuj, kiuj estas kondukataj de la Spirito de Dio, estas filoj de Dio.
8:15 CXar vi ne ricevis la spiriton de sklaveco denove al timo; sed vi ricevis la spiriton de adopto, per kiu ni krias:Aba, Patro.
8:16 La Spirito mem kunatestas kun nia spirito, ke ni estas idoj de Dio;
8:17 kaj se idoj, tial heredantoj, heredantoj de Dio, kunheredantoj kun Kristo, se vere ni suferas kun li, por ke ni estu glorataj kun li.
8:18 CXar mi kalkulas, ke la suferoj de la nuna tempo ne indas komparon kun la gloro, kiu estas malkasxota al ni.
8:19 CXar la fervora sopiro de la kreitaro atendas la malkasxon de la filoj de Dio.
8:20 CXar la kreitaro subigxis sub la vanecon, ne volonte, sed, pro la subiganto, kun espero,
8:21 ke la kreitaro mem ankaux liberigxos el la sklaveco de pereo en la liberecon de la gloro de la idoj de Dio.
8:22 CXar ni scias, ke la tuta kreitaro kune gxemas kaj naskodoloras gxis nun.
8:23 Kaj krom tio, ni mem, kiuj havas la unuaajxon de la Spirito, gxemas en ni, atendante nian adopton, nome la elacxeton de nia korpo.
8:24 CXar per espero ni estas savitaj; sed la espero, kiu estas vidata, ne estas espero; cxar kiu esperas al tio, kion li vidas?
8:25 Sed, se ni esperas al tio, kion ni ne vidas, tiam ni gxin atendas pacience.
8:26 Kaj tiel same la Spirito ankaux helpas nian malfortecon; cxar ni ne scias, kiel pregxi dece, sed la Spirito mem propetadas por ni per gxemoj neeldireblaj;
8:27 kaj Tiu, kiu esploras la korojn, scias, kio estas la penso de la Spirito, cxar li propetadas por la sanktuloj laux la volo de Dio.
8:28 Kaj ni scias, ke por tiuj, kiuj amas Dion, por tiuj, kiuj estas vokitaj laux Lia intenco, cxio kunlaboras al bono.
8:29 CXar kiujn Li antauxkonis, tiujn Li antauxdifinis kiel konformajn al la bildo de Lia Filo, por ke cxi tiu estu la unuenaskita inter multaj fratoj;
8:30 kaj kiujn Li antauxdifinis, tiujn Li ankaux vokis; kaj kiujn Li vokis,  tiujn Li ankaux justigis; kaj kiujn Li justigis, tiujn Li ankaux gloris.
8:31 Kion do ni diru pri cxi tio? Se Dio estas por ni, kiu estas kontraux ni?
8:32 CXu Tiu, kiu ne indulgis Sian propran Filon, sed fordonis lin por ni cxiuj, ne donos al ni libere cxion kun li?
8:33 Kiu akuzos la elektitojn de Dio? Dio estas la justiganto;
8:34 kiu estas la kondamnanto? Kristo estas tiu, kiu mortis, sed levigxis el la mortintoj, kiu estas dekstre de Dio, kaj ankaux propetadas por ni.
8:35 Kiu apartigos nin de la amo de Kristo? cxu aflikto, aux turmento, aux persekutado, aux malsato, aux nudeco, aux dangxero, aux glavo?
8:36 Kiel estas skribite:      Pro Vi ni estas mortigataj cxiutage;   Oni rigardas nin kiel sxafojn por bucxo.
8:37 Sed en cxio tio ni supervenkas per tiu, kiu nin amis.
8:38 CXar mi konvinkigxis, ke nek morto, nek vivo, nek angxeloj, nek auxtoritatoj, nek estantajxoj, nek estontajxoj, nek potencoj,
8:39 nek alteco, nek profundeco, nek iu alia kreitajxo povos apartigi nin de la amo de Dio, kiu estas en Kristo Jesuo, nia Sinjoro.
9:1 Mi diras la veron en Kristo, mi ne mensogas, kaj mia konscienco atestas kun mi per la Sankta Spirito,
9:2 ke mi havas grandan malgxojon kaj sencxesan doloron en la koro.
9:3 CXar mi volus, ke mi estu anatemita for de Kristo por miaj fratoj, miaj parencoj laux la karno;
9:4 kiuj estas Izraelidoj, kies estas la adopto kaj la gloro kaj la interligoj kaj la legxdono kaj la Diservo kaj la promesoj;
9:5 kies estas la patroj, kaj el kiuj laux la karno estas Kristo, kiu estas super cxiuj, Dio benata eterne. Amen.
9:6 Sed la afero ne estas, kvazaux la vorto de Dio estus neniigxinta. CXar ne cxiuj estas Izrael, kiuj estas el Izrael;
9:7 nek, cxar ili estas idoj de Abraham, cxiuj estas filoj, sed:Per Isaak oni nomos vian idaron.
9:8 Tio estas, ne la filoj de la karno estas la filoj de Dio, sed la filoj de la promeso estas rigardataj kiel idaro.
9:9 CXar jen estas la vorto de promeso:En la sama jartempo Mi venos, kaj estos filo cxe Sara.
9:10 Kaj plue, kiam Rebeka ankaux gravedigxis per unu, nia patro Isaak
9:11 (cxar la infanoj ankoraux ne naskigxis, nek faris ion bonan aux malbonan, por ke la intenco de Dio restu laux elekto, ne pro faroj, sed pro la alvokanto),
9:12 estis dirite al sxi:La pli granda servos la malpli grandan.
9:13 Kiel estas skribite:Mi ekamis Jakobon, sed Esavon Mi malamis.
9:14 Kion do ni diru? CXu estas maljusteco cxe Dio? Nepre ne!
9:15 CXar Li diris al Moseo:Mi favorkoros tiun, kiun Mi favorkoros, kaj Mi kompatos tiun, kiun Mi kompatos.
9:16 Tial do tio apartenas ne al tiu, kiu volas, nek al tiu, kiu kuras, sed al Dio, kiu kompatas.
9:17 CXar la Skribo diras al Faraono:Nur por tio Mi vin konservis, ke Mi montru sur vi Mian forton, kaj por ke oni rakontu pri Mia nomo sur la tuta tero.
9:18 Tial Li favorkoras cxiun, kiun Li volas; kaj cxiun, kiun Li volas, Li obstinigas.
9:19 Vi do diras al mi:Kial Li ankoraux riprocxas? CXar kiu rezistas al Lia volo?
9:20 Sed antaux tio, ho viro, kiu vi estas, ke vi respondas kontraux Dio? CXu faritajxo diros al sia farinto:Kial vi faris min tiel?
9:21 Aux cxu la potfaristo ne havas rajton super la argilo, el la sama maso fari jen vazon por honoro, kaj jen vazon por malhonoro?
9:22 Kiel do, se Dio, volante elmontri Sian koleron kaj konatigi Sian potencon, toleris kun plena pacienco vazojn de kolero, tauxgajn por pereo;
9:23 kaj por ke Li konatigu la ricxon de Sia gloro sur vazojn de favoro,  kiujn Li antauxe pretigis por gloro,
9:24 nome nin, kiujn Li ankaux vokis, ne nur el la Judoj, sed ankaux el la nacianoj?
9:25 Kiel Li diras ankaux en Hosxea:   La popolon ne Mian Mi nomos Mia popolo,   Kaj la neamatinon amatino.
9:26 Kaj sur la sama loko, kie estis al ili dirite:Vi ne estas Mia popolo,   Tie oni nomos ilin infanoj de la vivanta Dio.
9:27 Kaj Jesaja krias pri Izrael:Se la nombro de la filoj de Izrael ecx estos kiel la apudmara sablo, la restintoj savigxos;
9:28 cxar la Sinjoro efektivigos Sian vorton en la mondo, akcelante kaj trancxe mallongigante gxin.
9:29 Kiel Jesaja diris antauxe:      Se la Eternulo Cebaot ne lasus al ni restajxon,   Ni farigxus kiel Sodom, ni similigxus al Gomora.
9:30 Kion do ni diru? Ke la nacianoj, kiuj ne sekvis justecon, atingis justecon, la justecon, kiu estas el fido;
9:31 sed ke Izrael, sekvante la legxon de justeco, ne atingis tiun legxon.
9:32 Kial? CXar ili sekvis gxin ne per fido, sed kvazaux per faroj. Ili falpusxigxis cxe la sxtono de falpusxigxo;
9:33 kiel estas skribite:      Jen Mi kusxigas en Cion sxtonon de falpusxigxo kaj rokon de alfrapigxo;   Kaj tiu, kiu fidos al li, ne estos hontigita.
10:1 Fratoj, la deziro de mia koro kaj mia pregxo al Dio pri ili estas por ilia savado.
10:2 CXar mi atestas pri ili, ke ili havas fervoron al Dio, sed ne laux scio.
10:3 CXar nesciante la justecon de Dio, kaj penante starigi sian propran justecon, ili ne subigxis al la justeco de Dio.
10:4 CXar Kristo estas la fino de la legxo por justeco por cxiu, kiu kredas.
10:5 CXar Moseo skribis, ke tiu, kiu plenumas la justecon de la legxo, vivos per gxi.
10:6 Sed la justeco, kiu estas el fido, diras jene:Ne diru en via koro:Kiu suprenirus en la cxielon? (tio estas, por malsuprenigi Kriston),
10:7 nek:Kiu malsuprenirus en la abismon? (tio estas, por suprenkonduki Kriston el la mortintoj).
10:8 Sed kion gxi diras? La afero estas proksime de vi, en via busxo kaj en via koro; tio estas, la vorto de fido, kiun ni predikas;
10:9 cxar se vi per via busxo konfesas Jesuon Sinjoro, kaj kredas en via koro, ke Dio lin levis el la mortintoj, vi savigxos;
10:10 cxar per la koro la homo kredas gxis justeco, kaj per la busxo konfesas gxis savo.
10:11 CXar la Skribo diras:CXiu, kiu fidas al li, ne estos hontigita.
10:12 CXar estas nenia diferencigo inter Judo kaj Greko, cxar unu sama estas Sinjoro de cxiuj, kaj estas ricxa por cxiuj, kiuj lin vokas;
10:13 cxar:CXiu, kiu vokos la nomon de la Eternulo, savigxos.
10:14 Kiel do ili vokos Tiun, al kiu ili ne kredis? kaj kiel ili kredos al Tiu, pri kiu ili ne auxdis? kaj kiel ili auxdos sen predikanto?
10:15 kaj kiel oni predikos, se ili ne estos senditaj? kiel estas skribite:Kiel cxarmaj estas la piedoj de la anoncantoj de la evangelio de bono!
10:16 Sed ne cxiuj auxskultis la evangelion. CXar Jesuo diris:Ho Eternulo!  kiu kredus al tio, kion ni auxdis?
10:17 La fido venas do per auxdado, kaj auxdado per la vorto de Kristo.
10:18 Sed mi diras:CXu ili ne auxdis? Certe:      Tra la tuta mondo iris ilia sono,   Kaj gxis la finoj de la tero iris iliaj vortoj.
10:19 Sed mi diras:CXu Izrael ne sciis? Unue Moseo diris:      Mi incitos vin per ne-popolo,   Per popolo malnobla Mi vin kolerigos.
10:20 Kaj Jesaja estis tre kuragxa, kaj diris:      Mi estas trovebla por tiuj, kiuj Min ne sercxis;   Mi montris Min al tiuj, kiuj pri Mi ne demandis.
10:21 Sed pri Izrael li diris:CXiutage Mi etendis Miajn manojn al popolo malobeema kaj obstina.
11:1 Mi do diras:CXu Dio forpusxis Sian popolon? Nepre ne! CXar ankaux mi estas Izraelido, el la idoj de Abraham, el la tribo de Benjamen.
11:2 Dio ne forpusxis Sian popolon, kiun Li antauxkonis. Aux cxu vi ne scias,  kion la Skribo diras pri Elija? kiel li pledis cxe Dio kontraux Izrael:
11:3 Ho Eternulo, oni mortigis Viajn profetojn, detruis Viajn altarojn; kaj mi sola restis, kaj oni sercxas mian animon.
11:4 Sed kion diras al li la orakolo de Dio? Mi restigis por Mi sep mil virojn, kies genuoj ne fleksigxis antaux Baal.
11:5 Tiel same do estas ankaux nuntempe restajxo laux la elektado de graco.
11:6 Sed se per graco, ne plu el faroj; alie graco jam ne estus graco.
11:7 Kion do? Kion Izrael sercxadas, tion li ne atingis, sed la elektitaro atingis gxin, kaj la restajxo estis obstinigita;
11:8 kiel estas skribite:Dio donis al ili spiriton de profunda dormo,  okulojn, por ke ili ne vidu, kaj orelojn, por ke ili ne auxdu, gxis la nuna tago.
11:9 Kaj David diris:   Ilia tablo farigxu por ili reto kaj kaptilo  Kaj falpusxilo kaj repago;
11:10 Mallumigxu iliaj okuloj, ke ili ne vidu;   Kaj iliajn lumbojn malfortigu por cxiam.
11:11 Mi do diras:CXu ili falpusxigxis, por ke ili falu? Nepre ne! sed per ilia eraro venis savo al la nacianoj, por jxaluzigi ilin.
11:12 Se do ilia eraro ricxigis la mondon, kaj ilia perdo estas la gajno de la nacianoj, kiom pli ilia pleneco?
11:13 Sed mi parolas al vi, nacianoj. Laux tio, kiom mi estas apostolo al nacianoj, mi gloras mian servadon;
11:14 se nur mi iel povos jxaluzigi tiujn, kiuj estas mia karno, kaj savi kelkajn el ili.
11:15 CXar se la forjxetado de ili estas la repacigo de la mondo, kio estos la akcepto de ili, se ne vivo el la mortintoj?
11:16 Kaj se la unuaajxo estas sankta, la maso ankaux estas sankta; kaj se la radiko estas sankta, la brancxoj ankaux estas sanktaj.
11:17 Sed se kelkaj el la brancxoj derompigxis, kaj vi, estante sovagxa olivarbo, engreftigxis inter ili kaj farigxis partoprenanto en la radiko kaj graso de la olivarbo,
11:18 ne fieru super la brancxoj; sed se vi fieras, ne vi portas la radikon,  sed la radiko portas vin.
11:19 Vi do diros:Brancxoj estis derompitaj, por ke mi estu engreftita.
11:20 Bone; pro nekredemeco ili estis derompitaj, kaj vi staras per via fido.  Ne tenu vin alte, sed timu;
11:21 cxar se Dio ne indulgis la naturajn brancxojn, Li ankaux vin ne indulgos.
11:22 Vidu do la bonecon kaj severecon de Dio:al la falintoj severecon, sed al vi bonecon, se vi restados en Lia boneco; alie vi ankaux detrancxigxos.
11:23 Kaj ili ankaux, se ili ne restados en sia nekredemeco, engreftigxos;  cxar Dio povas reengrefti ilin.
11:24 CXar se vi eltrancxigxis el tio, kio estas nature sovagxa olivarbo, kaj kontrauxnature engreftigxis en bonan olivarbon, kiom pli cxi tiuj, kiuj estas la naturaj brancxoj, engreftigxos en sian propran olivarbon?
11:25 CXar mi ne volas, fratoj, ke vi ne sciu cxi tiun misteron, por ke vi ne opiniu vin sagxaj, ke lauxparta obstinigxo okazis al Izrael, gxis la pleneco de la nacianoj envenos;
11:26 kaj tiamaniere la tuta Izrael savigxos, kiel estas skribite:   El Cion venos la Liberiganto;   Li deturnos de Jakob malpiecon;
11:27 Kaj cxi tio estos Mia interligo kun ili,   Kiam Mi forigos iliajn pekojn.
11:28 Rilate al la evangelio, ili estas malamikoj pro vi; sed rilate al la elekto, ili estas amataj pro la patroj.
11:29 CXar la donacoj kaj la vokado de Dio estas nerevokeblaj.
11:30 CXar kiel vi iam estis malobeemaj al Dio, sed jam ricevis kompaton per ilia malobeo,
11:31 tiel same ankaux cxi tiuj jam malobeis, por ke, per la kompato montrita al vi, ili ankaux nun ricevu kompaton.
11:32 CXar Dio kunsxlosis cxiujn en malobeo, por ke Li kompatu cxiujn.
11:33 Ho, profundo de ricxeco kaj sagxeco kaj scio de Dio! kiel neesploreblaj estas Liaj jugxoj, kaj nesekveblaj Liaj vojoj!
11:34 CXar kiu sciis la spiriton de la Eternulo? aux kiu estis Lia konsilanto?
11:35 aux kiu antauxe al Li donis ion, poste redonotan al li?
11:36 CXar el Li kaj per Li kaj al Li estas cxio. Al Li estu la gloro por cxiam. Amen.
12:1 Mi do vin petas, fratoj, pro la kompatoj de Dio, ke vi prezentu viajn korpojn kiel vivantan oferon, sanktan, placxantan al Dio, kio estas via racia servo.
12:2 Kaj ne konformigxu al cxi tiu mondo; sed aliformigxu per renovigado de via menso, por ke vi provu, kio estas la bona kaj aprobinda kaj perfekta volo de Dio.
12:3 CXar mi diras al cxiu el vi, per la graco al mi donita, ke li ne tro estimu sin, sed estimu sin kun modereco, laux mezuro de la fido, kiun Dio disdonis al cxiu.
12:4 CXar kiel ni havas multajn membrojn en unu korpo, kaj ne cxiuj membroj havas la saman funkcion,
12:5 tiel same ni multaj estas unu korpo en Kristo, kaj cxiuj aparte membroj unu de alia.
12:6 Sed havante donacojn diversajn laux la graco donita al ni, cxu profetadon, ni profetu laux la mezuro de nia fido;
12:7 aux servadon, ni laboru en nia servado; aux instruanto, en sia instruado;
12:8 aux admonanto, en sia admonado; la disdonanto agu malavare, la administranto kun diligenteco, la kompatanto kun gxojo.
12:9 Via amo estu sen hipokriteco. Abomenu tion, kio estas malbona; algluigxu al la bona.
12:10 En fratamo estu kore unuigitaj unu al alia, honore preferantaj unu la alian;
12:11 en diligenteco ne malviglaj, en spirito fervoraj, servantaj la Sinjoron;
12:12 en espero gxojaj, en aflikto paciencaj, en pregxado persistaj;
12:13 kotizantaj por la bezonoj de la sanktuloj, sekvantaj gastamecon.
12:14 Benu tiujn, kiuj vin persekutas; benu, kaj ne malbenu.
12:15 GXoju kun gxojantoj, ploru kun plorantoj.
12:16 Estu simpatiaj unu al alia. Ne pripensadu altajn aferojn, sed klinadu vin al humilaj aferoj. Ne opiniu vin sagxaj.
12:17 Redonu al neniu malbonon pro malbono. Celu aprobindajxojn antaux cxiuj homoj.
12:18 Se estos eble, restu pacaj viaparte kun cxiuj homoj.
12:19 Ne vengxu vin, amataj, sed cedu lokon al kolero; cxar estas skribite:CXe Mi estas vengxo, Mi repagos, diras la Sinjoro.
12:20 Sed se via malamiko malsatas, donu al li mangxi; se li soifas, donu al li trinki; cxar tion farante, fajrajn karbojn vi kolektos sur lia kapo.
12:21 Ne venkigxu de malbono, sed venku malbonon per bono.
13:1 CXiu animo submetigxu al la superaj auxtoritatoj, cxar ne ekzistas auxtoritato, krom de Dio; kaj tiuj, kiuj ekzistas, estas starigitaj de Dio.
13:2 Tiu do, kiu kontrauxstaras al auxtoritato, rezistas al la ordono de Dio;  kaj tiuj, kiuj rezistas, ricevos jugxon.
13:3 CXar regantoj estas terurajxo ne al la bona agado, sed al la malbona.  CXu vi volas ne timi auxtoritatulon? faru bonon, kaj vi havos de li lauxdon;
13:4 cxar li estas servanto de Dio al vi por bono. Sed timu, se vi faras malbonon; cxar ne vane li portas la glavon, cxar li estas servanto de Dio,  vengxanto por kolero kontraux tiu, kiu faras malbonon.
13:5 Sekve estas necese submetigxi, ne nur pro la kolero, sed ankaux pro konscienco.
13:6 CXar pro tio vi ankaux pagas tributon, cxar ili estas servantoj de Dio,  klopodantaj por cxi tio mem.
13:7 Redonu sxuldon al cxiuj:tributon, al kiu tributo estas sxuldata;  imposton, al kiu imposto; timon, al kiu timo; honoron, al kiu honoro.
13:8 Al neniu sxuldu ion, krom la reciproka amo; cxar amante sian proksimulon, oni plenumis la ceteran legxon.
13:9 CXar tio:Ne adultu, Ne mortigu, Ne sxtelu, Ne deziru, kaj cxiu alia ordono, estas resumitaj en la jena parolo:Amu vian proksimulon kiel vin mem.
13:10 Amo ne faras malbonon al proksimulo; amo do estas la plenumado de la legxo.
13:11 Kaj tion faru, sciante la gxustan tempon, ke nun estas la horo por levigxo el dormo; cxar nun nia savo estas pli proksima, ol kiam ni ekkredis.
13:12 La nokto jam finigxas, kaj la tago alproksimigxas; ni demetu do la farojn de mallumo kaj surmetu la armilojn de lumo.
13:13 Ni iradu dece, kiel en la tago, ne en dibocxado kaj drinkado, nek en volupto kaj senbrideco, nek en malpaco kaj jxaluzo.
13:14 Sed surmetu la Sinjoron Jesuo Kristo, kaj ne sekvu la intencojn de la karno al voluptoj.
14:1 Sed akceptu malfortulon en fido, tamen ne por dubaj disputadoj.
14:2 Unu homo kredas, ke li povas cxion mangxi; sed alia, estante malforta,  mangxas legomojn.
14:3 Kiu mangxas, tiu ne malestimu tiun, kiu ne mangxas; kaj kiu ne mangxas,  tiu ne jugxu tiun, kiu mangxas; cxar Dio lin akceptis.
14:4 Kiu estas vi, ke vi jugxas la servanton de alia? antaux sia propra sinjoro li staras aux falas. Li ja estos starigita, cxar la Sinjoro povas lin starigi.
14:5 Unu jugxas unu tagon pli alte ol alian, alia egale jugxas cxiun tagon.  CXiu homo konvinkigxu en sia menso.
14:6 Kiu observas la tagon, tiu observas gxin al la Sinjoro; kaj la mangxanto mangxas al la Sinjoro, cxar li dankas Dion; kaj la nemangxanto nemangxas al la Sinjoro, kaj li dankas Dion.
14:7 CXar neniu el ni vivas al si mem, kaj neniu mortas al si mem.
14:8 CXar se ni vivas, ni vivas al la Sinjoro, kaj se ni mortas, ni mortas al la Sinjoro; cxu ni vivas do, aux mortas, al la Sinjoro ni apartenas.
14:9 CXar por tio Kristo mortis kaj vivigxis, por esti Sinjoro de la mortintoj kaj de la vivantoj.
14:10 Sed vi, kial vi jugxas vian fraton? kaj vi, kial vi malestimas vian fraton? cxar ni cxiuj staros antaux la tribunala segxo de Dio.
14:11 CXar estas skribite:      Kiel Mi vivas, diras la Eternulo, antaux Mi klinigxos cxiu genuo,   Kaj cxiu lango gloros Dion.
14:12 Tial do cxiu el ni respondos al Dio pri si mem.
14:13 Tial ni ne plu jugxu unu alian; sed prefere ni jugxu, ke neniu metu en la vojo de sia frato faligilon aux ian ofendilon.
14:14 Mi scias, kaj konvinkigxis en la Sinjoro Jesuo, ke nenio estas malpura per si; sed por tiu, kiu opinias ion malpura, gxi estas malpura.
14:15 CXar se pro mangxajxo via frato cxagrenigxas, vi jam ne iradas en amo.  Ne pereigu per via mangxajxo tiun, por kiu Kristo mortis.
14:16 Via bono do ne estu kalumniita;
14:17 cxar la regno de Dio estas ne mangxado kaj trinkado, sed justeco kaj paco kaj gxojo en la Sankta Spirito.
14:18 CXar tiu, kiu en tio servas Kriston, placxas al Dio, kaj estas aprobata de homoj.
14:19 Ni do celu tion, kio apartenas al paco kaj al reciproka edifo.
14:20 Ne detruu pro mangxajxo la faron de Dio. CXio estas ja pura; sed estas malbone por tiu, kiu mangxas kun ofendo.
14:21 Estas bone ne mangxi viandon, nek trinki vinon, nek fari ion, per kio via frato ofendigxas.
14:22 Tiun fidon, kiun vi havas, havu por vi mem antaux Dio. Felicxa estas tiu, kiu ne jugxas sin mem per tio, kion li aprobas.
14:23 Sed tiu, kiu estas sendecida, estas kondamnita, se li mangxas; cxar li mangxas ne el fido, kaj cxio, kio ne estas el fido, estas peko.
15:1 Ni, kiuj estas fortaj, devas porti la malfortajxojn de la nefortaj, kaj ne placxi al ni mem.
15:2 CXiu el ni placxu al sia proksimulo per tia bono, kia tauxgas, por edifi.
15:3 CXar Kristo ankaux ne placxis al si mem, sed, kiel estas skribite:La insultoj de Viaj insultantoj falis sur min.
15:4 CXar cxio, kio estas antauxe skribita, estas skribita por nia instruado,  por ke per pacienco kaj per konsolo de la Skriboj ni havu esperon.
15:5 Kaj la Dio de pacienco kaj konsolo donu al vi, ke vi simpatiu unu kun alia laux Kristo Jesuo;
15:6 por ke vi unuanime per unu vocxo gloru la Dion kaj Patron de nia Sinjoro Jesuo Kristo.
15:7 Tial akceptu unu la alian, kiel ankaux Kristo akceptis vin, al la gloro de Dio.
15:8 CXar mi diras, ke Kristo farigxis servanto al la cirkumcidularo pro la vereco de Dio, por konfirmi la promesojn al la patroj,
15:9 kaj ke la nacianoj pro lia kompato gloru Dion, kiel estas skribite:      Tial mi gloros Vin inter la popoloj,   Kaj pri Via nomo mi kantos.
15:10 Kaj ankaux oni diras:      GXoju, ho gentoj, kun Lia popolo.
15:11 Kaj ankaux:      Gloru la Eternulon cxiuj popoloj,   Kaj lauxdu Lin cxiuj gentoj.
15:12 Kaj ankaux Jesaja diras:      Estos radiko de Jisxaj,   Kaj la starigxanto por regi la naciojn.   Al li celados la nacioj.
15:13 Kaj la Dio de espero plenigu vin per cxia gxojo kaj paco en kredado,  por ke vi abunde havu esperon, laux la potenco de la Sankta Spirito.
15:14 Kaj, ho miaj fratoj, mi mem konvinkigxis pri vi, ke vi mem estas plenaj de boneco, plenigitaj per cxia sciado, kaj kapablaj admoni unu la alian.
15:15 Tamen mi iom pli kuragxe skribas al vi, kvazaux rememorigante vin per la graco, donita al mi de Dio,
15:16 ke mi estu servanto de Kristo Jesuo al la nacianoj, solenanta la evangelion de Dio, por ke la oferado de la nacianoj farigxu akceptebla,  sanktigite de la Sankta Spirito.
15:17 Mi povas do fieri en Kristo Jesuo pri tio, kio rilatas al Dio.
15:18 CXar mi ne kuragxos priparoli ion, krom tio, kion Kristo faris per mi,  por obeigi la nacianojn, vorte kaj fare,
15:19 en la potenco de signoj kaj mirindajxoj, en la potenco de la Sankta Spirito; tiel, ke de Jerusalem kaj cxirkauxe gxis Iliriko mi plene predikis la evangelion de Kristo;
15:20 jenon ambiciante:tiel prediki la evangelion, ne tie, kie Kristo jam estis priparolita, ke mi ne konstruu sur la fundamento de alia;
15:21 sed kiel estas skribite:      Vidos tiuj, al kiuj ne estis dirite pri li,   Kaj komprenos tiuj, kiuj ne auxdis.
15:22 Pro tio ankaux mi ofte estis malhelpita veni al vi;
15:23 sed jam ne havante lokon en cxi tiuj regionoj, kaj dum multe da jaroj sopirante veni al vi,
15:24 kiam mi veturos al Hispanujo, mi venos al vi (cxar mi esperas vin viziti travojagxante, kaj esti helpata de vi sur la vojo, se antauxe mi estos suficxe gastinta cxe vi);
15:25 sed nun mi veturas al Jerusalem, farante servon al la sanktuloj.
15:26 CXar Makedonujo kaj la Ahxaja lando volonte decidis fari monoferon por la nericxaj sanktuloj en Jerusalem.
15:27 Volonte ili decidis, estante iliaj sxuldantoj. CXar se la nacianoj partoprenas en iliaj spiritaj aferoj, tiuj siavice devas servi al ili ankaux en materiaj aferoj.
15:28 Tial, plenuminte cxi tion, kaj sigelinte por ili cxi tiun frukton, mi ekiros Hispanujon, kaj vizitos vin survoje.
15:29 Kaj mi scias, ke venante al vi, mi venos en la pleneco de la beno de Kristo.
15:30 Sed mi petas vin, fratoj, pro nia Sinjoro Jesuo Kristo kaj pro la amo de la Spirito, ke vi kunluktu kun mi en viaj pregxoj al Dio pro mi;
15:31 ke mi liberigxu de la malobeemuloj en Judujo, kaj ke mia servo al Jerusalem estu akceptebla al la sanktuloj;
15:32 por ke mi venu gxoje al vi per la volo de Dio kaj trovu ripozon cxe vi.
15:33 Kaj la Dio de paco estu kun vi cxiuj. Amen.
16:1 Mi rekomendas al vi nian fratinon Febe, kiu estas diakonino de la eklezio en Kenkrea;
16:2 por ke vi akceptu sxin en la Sinjoro, kiel konvenas al sanktuloj, kaj ke vi helpu sxin, en cxiuj aferoj, pri kiuj sxi bezonos vin; cxar sxi ankaux estis helpantino de multaj, kaj de mi mem.
16:3 Salutu Priskilan kaj Akvilan, miajn kunlaborantojn en Kristo Jesuo,
16:4 kiuj pro mia vivo riskis siajn kolojn; ilin dankas ne nur mi, sed ankaux cxiuj eklezioj de la nacianoj;
16:5 kaj salutu la eklezion en ilia domo. Salutu mian amatan Epajneton, kiu estas la unuaajxo de Azio por Kristo.
16:6 Salutu Marian, kiu multe laboris por vi.
16:7 Salutu Andronikon kaj Junion, miajn parencojn kaj miajn kunkaptitojn,  kiuj estas konataj inter la apostoloj, kaj ankaux estis en Kristo antaux ol mi.
16:8 Salutu Ampliason, mian amaton en la Sinjoro.
16:9 Salutu Urbanon, nian kunlaboranton por Kristo, kaj mian amatan Stahxison.
16:10 Salutu Apeleson, la aprobitan en Kristo. Salutu tiujn, kiuj estas cxe Aristobulo.
16:11 Salutu mian parencon Herodion. Salutu tiujn cxe Narkiso, kiuj estas en la Sinjoro.
16:12 Salutu Trifajnan kaj Trifosan, kiuj laboras en la Sinjoro. Salutu Persison, la virinon amatan, kiu multe laboris en la Sinjoro.
16:13 Salutu Rufon, elektitan de la Sinjoro, kaj lian kaj mian patrinon.
16:14 Salutu Asinkriton, Flegonon, Hermeson, Patrobason, Hermason, kaj la fratojn cxe ili.
16:15 Salutu Filologon kaj Julian, Nereon kaj lian fratinon, kaj Olimpason,  kaj cxiujn sanktulojn kun ili.
16:16 Salutu unu la alian per sankta kiso. CXiuj eklezioj de Kristo vin salutas.
16:17 Nun mi vin petas, fratoj, observi tiujn, kiuj kauxzas la malkonsentojn kaj ofendojn kontraux la instruado, kiun vi lernis; kaj forturni vin de ili.
16:18 CXar tiaj homoj servas ne al nia Sinjoro Kristo, sed al sia ventro; kaj per siaj belaj kaj flataj vortoj ili trompas la korojn de la naivuloj.
16:19 CXar via obeemeco estas sciigita al cxiuj homoj. Tial mi gxojas pro vi;  sed mi deziras, ke vi estu sagxaj rilate la bonon kaj malkleraj rilate la malbonon.
16:20 Kaj la Dio de paco baldaux subpremos Satanon sub viaj piedoj.  La graco de nia Sinjoro Jesuo Kristo estu kun vi.
16:21 Salutas vin Timoteo, mia kunlaboranto, kaj Lucio kaj Jason kaj Sosipatro, miaj parencoj.
16:22 Mi, Tertio, kiu skribis cxi tiun epistolon, salutas vin en la Sinjoro.
16:23 Vin salutas Gajo, la gastiganto de mi kaj de la tuta eklezio. Vin salutas Erasto, la ekonomo de la urbo, kaj Kvarto, la frato.
16:24 La graco de nia Sinjoro Jesuo Kristo estu kun vi cxiuj. Amen.
16:25 Al Tiu, kiu povas fortikigi vin, laux mia evangelio kaj la predikado de Jesuo Kristo, laux la malkasxo de la mistero, silentigita tra eternaj tempoj,
16:26 sed nun elmontrita, kaj per la profetaj skriboj laux la ordono de la eterna Dio sciigita al cxiuj nacioj por obeado de fido;
16:27 al la sola sagxa Dio, per Jesuo Kristo estu la gloro por cxiam kaj eterne. Amen.


Next: 1 Corinthians

1:1 Pauxlo, vokita por esti apostolo de Jesuo Kristo per la volo de Dio, kaj Sostenes, nia frato,
1:2 al tiu eklezio de Dio, kiu estas en Korinto, al tiuj, kiuj estas sanktigitaj en Kristo Jesuo, vokitaj por esti sanktuloj, kune kun cxiuj, kiuj en cxiu loko vokas la nomon de nia Sinjoro Jesuo Kristo, ilia Sinjoro kaj nia:
1:3 Graco estu al vi kaj paco de Dio, nia Patro, kaj de la Sinjoro Jesuo Kristo.
1:4 Mi cxiam dankas mian Dion pri vi, pro la graco de Dio al vi donita en Kristo Jesuo;
1:5 ke en cxio vi ricxigxis en li, en cxia parolo kaj cxia scio;
1:6 kiel ankaux la atesto de Kristo konfirmigxis en vi;
1:7 tiel, ke vi malatingas nenian donacon; atendante la malkasxon de nia Sinjoro Jesuo Kristo,
1:8 kiu ankaux konfirmos vin gxis la fino, por ke vi estu neriprocxeblaj en la tago de nia Sinjoro Jesuo Kristo.
1:9 Fidela estas Dio, per kiu vi estas alvokitaj en la kunulecon de Lia Filo Jesuo Kristo, nia Sinjoro.
1:10 Mi petegas vin, fratoj, per la nomo de nia Sinjoro Jesuo Kristo, ke vi cxiuj parolu tion saman, kaj ke estu neniaj skismoj inter vi; sed ke vi estu perfekte kunigitaj en la sama spirito kaj en la sama jugxo.
1:11 CXar pri vi, miaj fratoj, estas sciigite al mi de la domanoj de HXloe,  ke ekzistas inter vi malpacoj.
1:12 Kaj la jenon mi volas diri, ke cxiu el vi diras:Mi estas de Pauxlo; kaj mi de Apolos; kaj mi de Kefas; kaj mi de Kristo.
1:13 CXu Kristo estas dividita? cxu Pauxlo krucumigxis por vi? aux cxu vi baptigxis en la nomon de Pauxlo?
1:14 Mi dankas Dion, ke mi baptis neniun el vi krom Krispo kaj Gajo;
1:15 por ke neniu diru, ke vi baptigxis en mian nomon.
1:16 Kaj mi baptis ankaux la familion de Stefanas; krom tio mi ne scias, cxu mi baptis iun alian.
1:17 CXar Kristo sendis min, ne por bapti, sed por prediki la evangelion; ne en sagxeco de vortoj, por ke la kruco de Kristo ne vantigxu.
1:18 CXar la priparolo de la kruco estas por la pereantoj malsagxeco; sed por ni, la savatoj, gxi estas la potenco de Dio.
1:19 CXar estas skribite:      Mi pereigos la sagxecon de la sagxuloj,   Kaj la kompetentecon de la kompetentuloj Mi malaperigos.
1:20 Kie estas la sagxulo? kie estas la skribisto? kie estas la diskutisto de cxi tiu tempagxo? cxu Dio ne malsagxigis la sagxecon de la mondo?
1:21 CXar pro tio, ke en la sagxeco de Dio la mondo per sia sagxeco ne konis Dion, bonvolis Dio per la malsagxeco de la prediko savi la kredantojn.
1:22 CXar Judoj postulas signojn, kaj Grekoj sercxas sagxecon;
1:23 sed ni predikas Kriston krucumitan, por Judoj falilon, kaj por Grekoj malsagxon;
1:24 sed por la vokitoj mem, cxu Judoj aux Grekoj, Kriston la potencon de Dio, kaj la sagxecon de Dio.
1:25 CXar la malsagxeco de Dio estas pli sagxa ol homoj; kaj la malforteco de Dio estas pli forta ol homoj.
1:26 CXar rigardu vian vokon, fratoj, ke ne multaj sagxuloj laux la karno, ne multaj potenculoj, ne multaj nobeloj, estas vokataj;
1:27 sed Dio elektis la malsagxajn objektojn de la mondo, por hontigi la sagxulojn; kaj Dio elektis la malfortajn objektojn de la mondo, por hontigi la fortajn;
1:28 kaj la malnoblajn objektojn de la mondo, kaj la malestimatajn Dio elektis, kaj ecx la nerealajn, por neniigi la realajn;
1:29 por ke neniu karno fieru antaux Dio.
1:30 Sed el Li vi estas en Kristo Jesuo, kiu farigxis al ni sagxeco el Dio,  kaj justeco kaj sanktigo, kaj elacxeto;
1:31 por ke, kiel estas skribite:Kiu fieras, tiu fieru en la Eternulo.
2:1 Kaj mi, fratoj, venante al vi, venis ne kun supereco de parolo aux de sagxeco, proklamante al vi la misteron de Dio.
2:2 CXar mi decidis scii cxe vi nenion, krom Jesuo Kristo kaj tiu krucumita.
2:3 Kaj mi estis cxe vi en malforteco kaj en timo kaj en multa tremado.
2:4 Kaj mia parolo kaj mia prediko estis ne en allogaj paroloj de sagxeco,  sed en elmontro de la Spirito kaj potenco,
2:5 por ke via fido estu ne laux la sagxeco de homoj, sed laux la potenco de Dio.
2:6 Tamen ni parolas sagxecon inter plenagxuloj, sed sagxecon ne de cxi tiu mondo, nek de la regantoj de cxi tiu mondo, kiuj neniigxas;
2:7 sed ni parolas la sagxecon de Dio en mistero, la sagxecon kasxitan, kiun Dio antauxdestinis antaux la mondagxoj por nia glorado;
2:8 kaj kiun scias neniu el la regantoj de cxi tiu mondo; cxar se ili gxin scius, ili ne krucumus la Sinjoron de gloro;
2:9 sed kiel estas skribite:      Tion, kion okulo ne vidis kaj orelo ne auxdis,   Kaj kio en la koron de homo ne eniris,   Dio preparis por tiuj, kiuj Lin amas.
2:10 Sed al ni Dio malkasxis ilin per la Spirito; cxar la Spirito esploras cxion, ecx la profundajxojn de Dio.
2:11 CXar kiu inter homoj scias la aferojn de iu homo, krom la spirito de la homo, kiu estas en li? tiel same la aferojn de Dio scias neniu, krom la Spirito de Dio.
2:12 Sed ni ricevis ne la spiriton de la mondo, sed la spiriton, kiu estas de Dio; por ke ni sciu tion, al ni donacitan de Dio.
2:13 Pri kio ankaux ni parolas per vortoj, ne kiujn instruas homa sagxeco,  sed kiujn instruas la Spirito; komparante spiritajn kun spiritaj.
2:14 Sed la natura homo ne akceptas la aferojn de la Spirito de Dio; cxar ili estas por li malsagxeco; kaj li ne povas ilin scii, pro tio, ke ili estas jugxataj spirite.
2:15 Sed la spirita homo jugxas cxion, kaj li mem estas jugxata de neniu.
2:16 CXar kiu sciis la menson de la Eternulo, ke li instruu Lin? Sed ni havas la menson de Kristo.
3:1 Kaj mi, fratoj, ne povis paroli al vi kiel al spirituloj, sed kiel al karnuloj, kiel al infanetoj en Kristo.
3:2 Mi nutris vin per lakto, ne per mangxajxoj; cxar vi ankoraux tion ne kapablis; kaj ecx nun vi ne kapablas;
3:3 cxar vi estas ankoraux karnaj; cxar dum ekzistas inter vi jxaluzo kaj malpaco, cxu vi ne estas karnaj kaj iradas laux la maniero de homoj?
3:4 CXar kiam unu diras:Mi estas de Pauxlo; kaj alia:Mi estas de Apolos; cxu vi ne estas homoj?
3:5 Kio do estas Apolos? kaj kio estas Pauxlo? Servantoj, per kiuj vi ekkredis; kaj cxiu, kiel la Sinjoro al li donis.
3:6 Mi plantis, Apolos akvumis; sed Dio kreskigis.
3:7 Tial nek la plantanto estas io, nek la akvumanto; sed Dio, la kreskiganto.
3:8 Sed la plantanto kaj la akvumanto estas unu; sed cxiu ricevos sian propran rekompencon laux sia laboro.
3:9 CXar ni estas kunlaborantoj kun Dio:vi estas la kultivotajxo de Dio, la konstruotajxo de Dio.
3:10 Laux la graco de Dio al mi donita, kiel sagxa majstromasonisto mi metis fundamenton; kaj aliaj surkonstruas. Sed cxiu zorgu, kiel li surkonstruas.
3:11 CXar neniu povas meti alian fundamenton krom tiu, kiu estas metita, tio estas Jesuo Kristo.
3:12 Sed se iu konstruas sur la fundamento oron, argxenton, multekostajn sxtonojn, lignon, fojnon, pajlon,
3:13 cxies laborajxo evidentigxos; cxar la tago gxin montros, pro tio, ke gxi estas malkasxita en fajro; kaj la fajro mem provos cxies laborajxon, kia gxi estas.
3:14 Se restos ies laborajxo, kiun li surkonstruis, li ricevos rekompencon.
3:15 Se ies laborajxo forbrulos, li suferos perdon; sed li mem savigxos;  tamen kiel tra fajro.
3:16 CXu vi ne scias, ke vi estas templo de Dio kaj ke en vi logxas la Spirito de Dio?
3:17 Se iu detruas la templon de Dio, tiun detruos Dio; cxar la templo de Dio estas sankta, kaj vi estas tio.
3:18 Neniu sin trompu. Se iu el vi opinias sin sagxa en cxi tiu mondo, li farigxu malsagxulo, por ke li sagxigxu.
3:19 CXar la sagxeco de cxi tiu mondo estas malsagxeco cxe Dio. CXar estas skribite:Li kaptas la sagxulojn per ilia ruzajxo;
3:20 kaj ankaux:La Eternulo scias la pensojn de sagxuloj, ke ili estas vantaj.
3:21 Tial neniu fanfaronu pri homoj. CXar cxio apartenas al vi,
3:22 cxu Pauxlo, aux Apolos, aux Kefas, aux la mondo, aux la vivo, aux la morto, aux estantajxoj aux estontajxoj:cxio apartenas al vi,
3:23 kaj vi al Kristo, kaj Kristo al Dio.
4:1 Tiel oni rigardu nin, kiel servantojn de Kristo kaj administrantojn de la misteroj de Dio.
4:2 Cetere, cxi tie estas postulate cxe administrantoj, ke oni trovigxu fidela.
4:3 Sed cxe mi estas tre malgrava afero esti jugxata de vi, aux per homa jugxo:mi ja ne jugxas min mem.
4:4 CXar mi scias nenion kontraux mi; tamen mi ne estas pro tio pravigita;  sed tiu, kiu jugxas min, estas la Sinjoro.
4:5 Tial jugxu nenion antaux la tempo, gxis venos la Sinjoro, kiu enlumigos la kasxitajxojn de la mallumo kaj klarigos la intencojn de la koroj; kaj tiam cxiu ricevos de Dio sian propran lauxdon.
4:6 Tion do, fratoj, mi alifigure rilatigis al mi kaj Apolos pro vi; por ke vi en ni lernu ne preterpasi la skribitajxojn; por ke neniu el vi blovesxvelu por unu kontraux la alia.
4:7 CXar kiu vin diferencigas? kaj kion vi havas, kion vi ne ricevis? sed se vi gxin ricevis, kial vi fanfaronas, kvazaux vi gxin ne ricevus?
4:8 Jam vi estas plenigitaj, jam vi ricxigxis, vi regxis sen ni; kaj mi ja volus, ke vi efektive regxu, por ke ni ankaux regxu kun vi.
4:9 CXar sxajnas al mi, ke Dio elmetis nin, la apostolojn, la plej lastajn,  kiel mortkondamnitajn; cxar ni farigxis spektaklo al la mondo kaj al angxeloj kaj al homoj.
4:10 Ni estas malsagxuloj pro Kristo, sed vi estas sagxaj en Kristo; ni estas malfortaj, sed vi estas fortaj; vi estas gloraj, sed ni estas senhonoraj.
4:11 Ecx gxis la nuna horo ni malsatas kaj soifas, kaj ni estas nudaj, kaj ni estas batataj kaj senhejmaj;
4:12 kaj ni penadas, laborante per niaj propraj manoj; insultate, ni benas;  persekutate, ni eltenas;
4:13 kalumniate, ni petegas; ni farigxas kiel la balaajxo de la mondo, la forjxetajxo de cxio, ecx gxis nun.
4:14 Ne por hontigi vin mi tion skribas, sed, kiel miajn amatajn filojn, por admoni vin.
4:15 CXar kvankam vi ecx havus dek mil pedagogojn en Kristo, tamen vi havas ne multajn patrojn; cxar en Kristo Jesuo mi naskigis vin per la evangelio.
4:16 Mi do petegas vin, estu imitantoj de mi.
4:17 Pro tio mi sendis al vi Timoteon, kiu estas mia amata kaj fidela filo en la Sinjoro, kaj kiu vin memorigos pri miaj vojoj en Kristo, gxuste kiel mi instruas cxie en cxiu eklezio.
4:18 Kelkaj blovesxvelas, kvazaux mi ne venus al vi.
4:19 Sed mi venos al vi baldaux, se la Sinjoro tion volos; kaj mi ekscios, ne la parolon de la blovesxvelintoj, sed la potencon.
4:20 CXar la regno de Dio estas ne en parolo, sed en potenco.
4:21 Kion vi volas? cxu kun vergo mi venu al vi, aux en amo kaj en spirito de humileco?
5:1 Efektive oni raportas, ke estas cxe vi malcxasteco, kaj tia malcxasteco,  kia ne ekzistas ecx inter la nacianoj, ke iu havas la edzinon de sia patro.
5:2 Kaj vi blovesxvelis, kaj ne prefere ploregis, por ke tiu, kiu faris tion,  forigxu el inter vi.
5:3 CXar mi vere, korpe forestante, sed spirite cxeestante, jam jugxis,  kvazaux cxeestante, tiun, kiu tiel faris tion,
5:4 en la nomo de nia Sinjoro Jesuo Kristo, en kunveno de vi kaj de mia spirito kun la potenco de nia Sinjoro Jesuo,
5:5 transdoni tian homon al Satano por la detruo de la karno, por ke la spirito savigxu en la tago de la Sinjoro Jesuo.
5:6 Ne bona estas via fanfaronado. CXu vi ne scias, ke malmulto da fermentajxo fermentigas la tutan mason?
5:7 Forpurigu la malnovan fermentajxon, por ke vi estu nova maso, kiel vi estas nefermentintaj. CXar por ni ankaux Pasko estas oferita, nome Kristo;
5:8 tial ni festu, ne per malnova fermentajxo, nek per fermentajxo de malico kaj malboneco, sed per la senfermenta pano de sincereco kaj vereco.
5:9 En mia epistolo mi skribis al vi, ke vi ne intermiksu vin kun malcxastuloj;
5:10 ne tute kun la malcxastuloj de cxi tiu mondo, aux kun la aviduloj kaj rabemuloj, aux kun idolanoj; cxar tiuokaze estus necese, ke vi eliru el la mondo;
5:11 sed nun mi skribas al vi, ke vi ne intermiksu vin, se iu, nomata frato,  eble estas malcxastulo, aux avidulo, aux idolano, aux insultanto, aux drinkulo, aux rabemulo; kun tia homo ecx ne kunmangxu.
5:12 CXar kiel koncernas min jugxi la eksterulojn? CXu vi ne jugxas la internulojn,
5:13 dum la eksterulojn jugxas Dio? Forigu el inter vi la malvirtulon.
6:1 CXu iu el vi, havante aferon kontraux sia proksimulo, kuragxas procesi antaux la malpiuloj, kaj ne antaux la sanktuloj?
6:2 Aux cxu vi ne scias, ke la sanktuloj jugxos la mondon? kaj se la mondon vi jugxos, cxu vi ne estas indaj jugxi la plej malgrandajn aferojn?
6:3 CXu vi ne scias, ke ni jugxos angxelojn? kiom pli do aferojn de la nuna vivo?
6:4 Se do vi devas starigi tribunalon pri la aferoj de la nuna vivo, cxu vi faras jugxantoj tiujn, kiuj estas negravaj en la eklezio?
6:5 Mi diras tion, por vin hontigi. CXu efektive ne ekzistas cxe vi ecx unu sagxulo, kiu povus decidi inter siaj fratoj,
6:6 sed frato procesas kontraux frato, kaj ecx antaux nekredantoj?
6:7 Certe jam estas cxe vi granda domagxo, ke vi faras procesojn unu kontraux alia. Kial vi ne prefere suferas maljustecon? kial vi ne prefere suferas rabadon?
6:8 Tamen ecx vi mem faras maljustecon kaj rabadon, kaj ecx kontraux la fratoj.
6:9 Aux cxu vi ne scias, ke la maljustuloj ne heredos la regnon de Dio? Ne trompigxu:nek malcxastuloj, nek idolanoj, nek adultuloj, nek molmoruloj, nek viruzacxantoj,
6:10 nek sxtelistoj, nek aviduloj, nek drinkuloj, nek insultantoj, nek rabemuloj, heredos la regnon de Dio.
6:11 Kaj tiaj estis kelkaj el vi; sed vi lavigxis, sed vi sanktigxis, sed vi justigxis en la nomo de la Sinjoro Jesuo Kristo kaj en la Spirito de nia Dio.
6:12 CXio estas por mi permesata, sed ne cxio estas oportuna. CXio estas por mi permesata; sed mi ne volas sub io submetigxi.
6:13 Mangxajxoj por la ventro, kaj la ventro por mangxajxoj; sed Dio neniigos kune gxin kaj ilin. Sed la korpo estas ne por malcxasteco, sed por la Sinjoro; kaj la Sinjoro por la korpo;
6:14 kaj Dio levis la Sinjoron, kaj levos ankaux nin per Sia potenco.
6:15 CXu vi ne scias, ke viaj korpoj estas membroj de Kristo? cxu mi do prenos la membrojn de Kristo, kaj faros ilin membroj de malcxastistino? Nepre ne!
6:16 Aux cxu vi ne scias, ke tiu, kiu kunigxas kun malcxastistino, estas kun sxi unu korpo? cxar:Ili, Li diris, estos unu karno.
6:17 Sed tiu, kiu kunigxas kun la Sinjoro, estas kun li unu spirito.
6:18 Forkuru de malcxasteco. CXiu peko, kiun homo faras, estas ekster la korpo; sed tiu, kiu malcxastas, pekas kontraux sia propra korpo.
6:19 Aux cxu vi ne scias, ke via korpo estas templo de la Sankta Spirito, kiu estas en vi kaj kiun vi havas de Dio? kaj vi ne apartenas al vi mem,
6:20 cxar vi estas acxetitaj per prezo; gloru do Dion en via korpo.
7:1 Nun rilate al la aferoj, pri kiuj vi skribis:Estas bone por viro, ne tusxi virinon.
7:2 Sed pro malcxastajxoj cxiu viro havu propran edzinon, kaj cxiu virino havu propran edzon.
7:3 La edzo donu al la edzino sxian rajtajxon; tiel same ankaux la edzino al la edzo.
7:4 Ne la edzino, sed la edzo rajtas pri sxia korpo; tiel same ankaux ne la edzo, sed la edzino rajtas pri lia korpo.
7:5 Ne senigu unu la alian, krom eble kun konsento por kelka tempo, por ke vi dedicxu vin al pregxado, kaj kunigxu denove, por ke Satano vin ne tentu pro manko de sinregado.
7:6 Sed tion mi diras kiel permeson, ne kiel ordonon.
7:7 Sed mi volus, ke cxiuj homoj estu kiel mi mem. Tamen cxiu havas sian propran donacon de Dio, unu tiel, alia alie.
7:8 Sed mi diras al senedzinuloj kaj al vidvinoj:Estas bone por ili resti kiel mi.
7:9 Sed se ili ne povas sin deteni, ili edzigxu; cxar estas pli bone edzigxi,  ol bruladi.
7:10 Sed al geedzoj mi ordonas (tamen ne mi, sed la Sinjoro):Ke edzino ne forigxu de sia edzo
7:11 (tamen, se sxi forigxas, sxi restu senedza, aux denove konsentigxu kun sia edzo); kaj ke la edzo ne forsendu sian edzinon.
7:12 Sed al la ceteraj diras mi, ne la Sinjoro:Se iu frato havas nekredantan edzinon, kaj sxi konsentas logxadi kun li, li ne forigu sxin.
7:13 Kaj se virino havas nekredantan edzon, kaj li konsentas logxadi kun sxi,  sxi ne forlasu sian edzon.
7:14 CXar la nekredanta edzo estas sanktigita per la edzino, kaj la nekredanta edzino estas sanktigita per la frato; alie viaj infanoj estus profanaj, sed nun ili estas sanktaj.
7:15 Tamen se la nekredanto volas foriri, li foriru:la frato aux la fratino en tiaj okazoj ne estas sklavigita; sed Dio vokis nin en paco.
7:16 CXar kiel vi scias, ho edzino, cxu vi savos vian edzon? aux kiel vi scias, ho edzo, cxu vi savos vian edzinon?
7:17 Sed kiel la Sinjoro disdonis al cxiu, kiel Dio cxiun vokis, tiel li iru.  Kaj tiel mi ordonas en cxiuj eklezioj.
7:18 CXu iu estas vokita, cirkumcidite? li ne farigxu necirkumcidita. CXu iu estas vokita, necirkumcidite? li ne cirkumcidigxu.
7:19 Cirkumcido estas nenio, kaj necirkumcido estas nenio; sed la plenumado de la ordonoj de Dio.
7:20 CXiu restadu en tiu voksorto, en kiu li estas vokita.
7:21 CXu vi estas vokita, estante sklavo? ne cxagrenigxu pro tio; sed se vi povas liberigxi, tion uzu prefere.
7:22 CXar kiu estas vokita en la Sinjoro, estante sklavo, tiu estas liberulo de la Sinjoro; tiel same tiu, kiu estas vokita, estante libera, estas sklavo de Kristo.
7:23 Vi estas acxetitaj per prezo; ne farigxu sklavoj de homoj.
7:24 Fratoj, cxiu, kie li estas vokita, tie restadu kun Dio.
7:25 Sed rilate al virgulinoj, mi ne havas ordonon de la Sinjoro; sed mi donas mian opinion, kiel ricevinta de la Sinjoro indulgon, por esti fidela.
7:26 Mi opinias do, ke la jeno estas bona pro la nuna neceseco, nome, ke estas bone por viro samstate resti.
7:27 CXu vi estas ligita kun edzino? ne sercxu malligon. CXu vi estas malligita je edzino? ne sercxu edzinon.
7:28 Sed se vi edzigxas, vi ne pekas; kaj se virgulino edzinigxas, sxi ne pekas. Sed tiaj personoj havos maltrankvilon en la karno; kaj mi volas indulgi vin.
7:29 Sed la jenon mi diras, fratoj:La tempo estas mallongigita, por ke de nun tiuj, kiuj havas edzinojn, estu kvazaux ili ne havus;
7:30 kaj la plorantoj, kvazaux ne plorantaj; kaj la gxojantoj, kvazaux ne gxojantaj; kaj la acxetantoj, kvazaux ne posedantaj;
7:31 kaj tiuj, kiuj uzas la mondon, kvazaux ne trouzantaj gxin; cxar la formo de cxi tiu mondo forpasas.
7:32 Sed mi volas, ke vi estu sen zorgoj. La needzigxinto prizorgas la aferojn de la Sinjoro, kiamaniere li povos placxi al la Sinjoro;
7:33 sed la edzigxinto prizorgas la aferojn de la mondo, kiamaniere li povos placxi al sia edzino.
7:34 Kaj estas diferenco ankaux inter edzino kaj virgulino. La needzinigxinto prizorgas la aferojn de la Sinjoro, por ke sxi estu sankta korpe kaj spirite;  sed la edzinigxinto prizorgas la aferojn de la mondo, kiamaniere sxi povos placxi al sia edzo.
7:35 Kaj tion mi diras por via propra utilo; ne por jxeti kaptilon sur vin,  sed pro konveneco, kaj por ke vi atentu la Sinjoron nedistrite.
7:36 Sed se iu opinias, ke li kondutas nedece kontraux sia virgulino, se sxi preteriras sian agxfloradon, kaj se tio estas necesa, li faru tion, kion li volas; li ne pekas; ili geedzigxu.
7:37 Sed tiu, kiu staras firma en sia koro, havante nenian neceson, sed regas sian propran volon, kaj decidis en sia koro gardi sian virgulinon, faras bone.
7:38 Tiel tiu, kiu lasas sian virgulinon edzinigxi, faras bone; kaj tiu, kiu ne lasas sxin edzinigxi, faros pli bone.
7:39 Edzino estas ligita tiel longe, kiel vivas sxia edzo; sed se la edzo mortis, sxi estas libera edzinigxi kun iu, kun kiu sxi volas; nur en la Sinjoro.
7:40 Sed laux mia opinio sxi estas pli felicxa, se sxi restas samstate; kaj mi opinias, ke mi ankaux havas la Spiriton de Dio.
8:1 Nun rilate al oferitajxoj al idoloj:Ni scias, ke ni cxiuj havas scion. La scio blovesxveligas, sed la amo edifas.
8:2 Se iu opinias, ke li scias ion, tiu ankoraux ne tiel scias, kiel li devus scii;
8:3 sed se iu amas Dion, tiu estas konata de Li.
8:4 Rilate do la mangxadon de la idoloferitajxoj, ni scias, ke idolo estas neniajxo en la mondo, kaj ke ne ekzistas Dio krom unu.
8:5 CXar kvankam estas tiel nomataj dioj, cxu en la cxielo aux sur la tero,  kiel estas dioj multenombraj, kaj sinjoroj multenombraj,
8:6 tamen por ni estas unu Dio, la Patro, el kiu estas cxio, kaj ni por Li;  kaj unu Sinjoro, Jesuo Kristo, per kiu estas cxio, kaj ni per li.
8:7 Tamen ne cxe cxiuj estas tiu scio; sed iuj, pro sia gxisnuna kutimigxo al la idolo, mangxas la mangxajxon kiel oferitajxon al idolo; kaj ilia konscienco, estante malforta, malpurigxas.
8:8 Sed mangxajxo ne rekomendos nin al Dio; cxar ni havas nek mankon, se ni ne mangxas, nek profiton, se ni mangxas.
8:9 Sed gardu vin, por ke cxi tiu via libereco ne farigxu faligilo por la malfortuloj.
8:10 CXar se iu vidas vin, kiu havas scion, sidantan cxe mangxo en idolejo,  cxu lia konscienco, se li estas malforta, ne kuragxigxos mangxi idoloferitajxojn?
8:11 Pro via scio do pereas la malfortulo, la frato, pro kiu Kristo mortis.
8:12 Kaj tiamaniere, pekante kontraux la frataro, kaj vundante ilian konsciencon malfortan, vi pekas kontraux Kristo.
8:13 Tial se mangxajxo maledifas mian fraton, mi neniam plu mangxos karnon,  por ke mi ne maledifu mian fraton.
9:1 CXu mi ne estas libera? cxu mi ne estas apostolo? cxu mi ne vidis nian Sinjoron Jesuo? cxu vi ne estas mia laborajxo en la Sinjoro?
9:2 Se cxe aliaj mi ne estas apostolo, tamen almenaux mi estas cxe vi; cxar la sigelo de mia apostoleco vi estas en la Sinjoro.
9:3 Mia respondo al tiuj, kiuj min ekzamenas, estas jena:
9:4 CXu ni ne rajtas mangxi kaj trinki?
9:5 CXu ni ne rajtas cxirkauxkonduki edzinon, kiu estas kredantino, kiel ankaux la ceteraj apostoloj kaj la fratoj de la Sinjoro kaj Kefas?
9:6 Aux mi sola kaj Barnabas, cxu ni ne rajtas cxesi labori?
9:7 Kiu soldato iam dejxoras je sia propra elspezo? kiu plantas vinbergxardenon, kaj ne mangxas gxian frukton? aux kiu pasxtas sxafaron, kaj ne mangxas el la lakto de la sxafaro?
9:8 CXu mi parolas tion kiel homo? cxu ne diras la legxo tion saman?
9:9 CXar estas skribite en la legxo de Moseo:Ne fermu la busxon al bovo drasxanta. CXu pri la bovoj Dio zorgas?
9:10 aux cxu Li diras tion tute pro ni? Jes, pro ni gxi estas skribita; cxar pluganto devas plugi kun espero, kaj drasxanto devas drasxi kun espero al partopreno.
9:11 Se ni semis al vi spiritajn aferojn, cxu estas io grava, se ni rikoltos viajn karnajn aferojn?
9:12 Se aliaj partoprenas cxi tiun rajton super vi, cxu ne ni ankoraux pli multe? Tamen ni ne uzis cxi tiun rajton; sed ni eltenas cxion, por ke ni neniel malhelpu la evangelion de Kristo.
9:13 CXu vi ne scias, ke tiuj, kiuj sin okupas pri sanktaj aferoj, mangxas el la templaj mangxajxoj, kaj tiuj, kiuj dejxoras cxe la altaro, partoprenas kune kun la altaro?
9:14 Tial same la Sinjoro ordonis, ke la proklamantoj de la evangelio vivadu per la evangelio.
9:15 Sed mi uzis nenion el tiuj rajtoj; kaj mi skribas cxi tion, ne por ke tio estu farita cxe mi; cxar estus pli bone por mi morti, ol se iu vantigus mian fierajxon.
9:16 CXar se mi predikas la evangelion, mi havas nenion, pri kio fieri; cxar neceseco kusxas sur mi; cxar ve al mi, se mi ne predikus la evangelion!
9:17 CXar se mi tion faras propravole, mi havas rekompencon; sed se ne propravole, kiel administranto mi estas komisiita.
9:18 Kio do estas mia rekompenco? Ke kiam mi predikas la evangelion, mi faru la evangelion senpaga, por ke mi ne plene uzu mian rajton en la evangelio.
9:19 CXar estante libera de cxiuj, mi min sklavigis sub cxiujn, por ke mi gajnu des pli multajn.
9:20 Kaj al la Judoj mi farigxis kiel Judo, por ke mi gajnu Judojn; al tiuj,  kiuj estas sub la legxo, kiel sub la legxo, ne estante mem sub la legxo, por ke mi gajnu tiujn, kiuj estas sub la legxo;
9:21 al tiuj, kiuj estas sen legxo, kiel sen legxo, ne estante sen legxo rilate Dion, sed sub legxo rilate Kriston, por ke mi gajnu tiujn, kiuj estas sen legxo.
9:22 Al la malfortuloj mi farigxis malforta, por ke mi gajnu la malfortulojn;  mi farigxis cxio al cxiuj, por ke mi nepre savu kelkajn.
9:23 Kaj mi faras cxion pro la evangelio, por ke mi gxin partoprenu.
9:24 CXu vi ne scias, ke cxiuj kurantoj en la areno kuras, sed nur unu ricevas la premion? Tiel same kuru, por ke vi atingu.
9:25 Kaj cxiu konkuranto sin regas en cxio. Ili faras tion, por ricevi pereontan kronon; sed ni, nepereontan.
9:26 Mi do tiel kuras, kiel ne sendecide; tiel mi boksas, kiel ne batante la aeron;
9:27 sed mi kontuzas mian korpon, kaj gxin subpremas; por ke mi, predikinte al aliaj, nepre ne estu mem forrifuzata.
10:1 CXar mi ne volas, fratoj, ke vi ne sciu, ke niaj prapatroj estis cxiuj sub la nubo, kaj cxiuj trairis la maron;
10:2 kaj cxiuj baptigxis en Moseon en la nubo kaj en la maro;
10:3 kaj cxiuj mangxis la saman spiritan mangxajxon;
10:4 kaj cxiuj trinkis la saman spiritan trinkajxon; cxar ili trinkis el spirita roko, kiu ilin sekvis; kaj la roko estis Kristo.
10:5 Tamen la plejmulto el ili ne placxis al Dio; ili ja disjxetigxis en la dezerto.
10:6 Sed tio okazis kiel ekzemploj por ni, por ke ni ne deziregu malbonajxojn, kiel ili ankaux deziregis.
10:7 Kaj vi ne estu idolanoj, kiel estis kelkaj el ili; kiel estas skribite:La popolo sidigxis, por mangxi kaj trinki, kaj ili levigxis, por ludi.
10:8 Kaj ni ne malcxastadu, kiel kelkaj el ili faris, kaj falis en unu tago dudek tri mil.
10:9 Kaj ni ne incitu la Eternulon, kiel kelkaj el ili incitis, kaj pereis per serpentoj.
10:10 Kaj vi ne murmuru, kiel kelkaj el ili murmuris, kaj pereis per la ekstermanto.
10:11 Tio okazis al ili kiel ekzemploj, kaj gxi estas skribita kiel admono por ni, sur kiujn venis la finoj de la mondagxoj.
10:12 Tiu do, kiu opinias, ke li staras, sin gardu, por ke li ne falu.
10:13 Nenia tento vin prenis, krom laux homa forto; sed fidela estas Dio, kiu ne lasos vin esti tentataj super via forto; sed kune kun la tento ankaux faros la forkurejon, por ke vi povu gxin elporti.
10:14 Tial, miaj amataj, forsavu vin de idolservado.
10:15 Mi parolas kiel al sagxuloj; vi jugxu tion, kion mi diras.
10:16 CXu ne estas la kaliko de beno, kiun ni benas, partopreno en la sango de Kristo? CXu ne estas la pano, kiun ni dispecigas, partopreno en la korpo de Kristo?
10:17 pro tio, ke ni, kiuj estas multaj, estas unu pano, unu korpo; cxar ni cxiuj prenas parton el la unu pano.
10:18 Rigardu Izraelon laux la karno:cxu ne estas tiuj, kiuj mangxas la oferojn, partoprenantoj en la altaro?
10:19 Kion do mi diras? ke idoloferitajxo estas io, aux ke idolo estas io?
10:20 Sed mi diras, ke tion, kion oferas la nacianoj, ili oferas al demonoj,  kaj ne al Dio; kaj mi ne volas, ke vi partoprenu kun demonoj.
10:21 Vi ne povas trinki la kalikon de la Sinjoro kaj la kalikon de demonoj;  vi ne povas partopreni cxe la tablo de la Sinjoro kaj cxe la tablo de demonoj.
10:22 Aux cxu ni jxaluzigas la Sinjoron? cxu ni estas pli fortaj ol li?
10:23 CXio estas permesata; sed ne cxio estas oportuna. CXio estas permesata;  sed ne cxio edifas.
10:24 Neniu celu sian bonon, sed cxiu la bonon de sia proksimulo.
10:25 Kion oni vendas en la bucxejo, cxion mangxu, demandante nenion pro konscienco;
10:26 cxar al la Eternulo apartenas la tero, kaj cxio, kio gxin plenigas.
10:27 Se iu el la nekredantoj invitas vin al festeno, kaj vi volas iri, kion oni metas antaux vi, cxion mangxu, demandante nenion pro konscienco.
10:28 Sed se iu diras al vi:CXi tio estas oferitajxo-ne mangxu, pro la montrinto, kaj pro konscienco:
10:29 konscienco, mi diras, ne via propra, sed de la alia; cxar kial mia libereco estus jugxata per alia konscienco?
10:30 Se mi danke partoprenas, kial mi estus mallauxdata pri tio, pro kio mi donas dankon?
10:31 CXu do vi mangxas, aux trinkas, aux kion ajn vi faras, faru cxion por la gloro de Dio.
10:32 Ne metu faligilon, cxu por Judoj, aux por Grekoj, aux por la eklezio de Dio;
10:33 tiel same, kiel mi ankaux placxas al cxiuj en cxio, celante ne mian propran utilon, sed la utilon de la multaj, por ke ili savigxu.
11:1 Vi estu imitantoj de mi, kiel mi ankaux estas imitanto de Kristo.
11:2 Mi lauxdas vin, ke vi min memoras en cxio, kaj ke vi firme tenas la tradiciojn, gxuste kiel mi transdonis ilin al vi.
11:3 Sed mi volas sciigi vin, ke la kapo de cxiu viro estas Kristo; kaj la kapo de virino estas viro; kaj la kapo de Kristo estas Dio.
11:4 CXiu viro, pregxanta aux profetanta kun kapo kovrita, malhonoras sian kapon.
11:5 Sed cxiu virino, pregxanta aux profetanta kun kapo senvuala, malhonoras sian kapon; cxar tio estas tia sama, kvazaux sxi estus razita.
11:6 CXar se virino ne estas vualita, sxi ankaux tondigxu; sed se estas hontinde por virino esti kun haroj tonditaj aux razitaj, sxi estu vualita.
11:7 CXar viro devas ne havi la kapon vualita, pro tio, ke li estas la bildo kaj gloro de Dio; sed virino estas la gloro de viro.
11:8 CXar viro ne estas el virino, sed virino el viro;
11:9 cxar ankaux viro ne estas kreita por virino, sed virino por viro;
11:10 pro tio virino devas havi sur la kapo signon de auxtoritato, pro la angxeloj.
11:11 Tamen ne ekzistas virino sen viro, nek viro sen virino, en la Sinjoro.
11:12 CXar kiel virino estas el viro, tiel same ankaux estas viro per virino;  sed cxio estas el Dio.
11:13 Jugxu en vi mem:cxu decas, ke virino pregxu al Dio nevualite?
11:14 CXu ecx la naturo mem ne instruas vin, ke se viro havas longajn harojn,  tio estas por li malhonoro?
11:15 Sed se virino havas longajn harojn, tio estas por sxi gloro; cxar sxiaj haroj estas donitaj al sxi kiel kovrajxo.
11:16 Sed se iu sxajnas esti disputema, ni ne havas tian kutimon, nek la eklezioj de Dio.
11:17 Sed ordonante al vi jene, mi ne lauxdas vin, ke vi kunvenas ne por plibonigxo, sed por malplibonigxo.
11:18 CXar unue mi auxdas, ke kiam vi kunvenas en la eklezio, ekzistas inter vi skismoj; kaj mi parte kredas tion.
11:19 CXar necese estas, ke ankaux herezoj estu inter vi, por ke la aprobitoj evidentigxu inter vi.
11:20 Kiam do vi kunvenas, estas neeble mangxi la Sinjoran vespermangxon;
11:21 cxar en via mangxado cxiu antaux alia prenas sian propran vespermangxon; kaj unu malsatas, kaj alia drinkas.
11:22 Kio? cxu vi ne havas domojn, en kiuj vi povas mangxi kaj trinki? aux cxu vi malestimas la eklezion de Dio, kaj hontigas la nehavantojn? Kion mi diros? cxu mi vin lauxdos en tio? Mi ja vin ne lauxdas.
11:23 CXar mi ricevis de la Sinjoro tion, kion mi ankaux transdonis al vi, ke la Sinjoro Jesuo en la nokto, en kiu li estis perfidata, prenis panon;
11:24 kaj doninte dankon, li dispecigis gxin, kaj diris:CXio tio estas mia korpo, kiu estas por vi; cxi tion faru por memorigo pri mi.
11:25 Tiel same ankaux la kalikon post la vespermangxo, dirante:CXi tiu kaliko estas la nova interligo en mia sango; cxi tion faru cxiufoje, kiam vi trinkos, por memorigo pri mi.
11:26 CXar cxiufoje, kiam vi mangxos cxi tiun panon kaj trinkos la kalikon,  vi proklamos la morton de la Sinjoro, gxis li venos.
11:27 Tial cxiu, kiu neinde mangxos la panon aux trinkos la kalikon de la Sinjoro, kulpigxos pri la korpo kaj la sango de la Sinjoro.
11:28 Sed oni sin provu, kaj tiele mangxu el la pano kaj trinku el la kaliko.
11:29 CXar la mangxanto kaj trinkanto mangxas kaj trinkas jugxon al si mem,  se li ne pripensas la korpon.
11:30 Pro tio multaj inter vi estas malfortaj kaj malsanaj, kaj ne malmultaj dormas.
11:31 Sed se ni pripensus nin mem, ni ne estus jugxitaj.
11:32 Sed kiam ni estas jugxataj, ni estas punataj de la Sinjoro, por ke ni ne estu kondamnitaj kune kun la mondo.
11:33 Tial, miaj fratoj, kiam vi kunvenas por mangxi, atendu unu la alian.
11:34 Se iu malsatas, li mangxu hejme, por ke via kunvenado ne enkonduku jugxon. Kaj la ceteron mi ordigos, kiam mi venos.
12:1 Rilate spiritajn donacojn, fratoj, mi ne volas, ke vi estu nesciantaj.
12:2 Vi scias, ke kiam vi estis nacianoj, vi estis forkondukataj al tiuj mutaj idoloj, kiel ajn oni vin kondukis.
12:3 Tial mi sciigas vin, ke neniu parolanta en la Spirito de Dio diras:Jesuo estas anatemita; kaj neniu povas diri:Jesuo estas Sinjoro, krom per la Sankta Spirito.
12:4 Ekzistas diverseco de donacoj, sed la sama Spirito.
12:5 Kaj ekzistas diverseco de servoj, kaj la sama Sinjoro.
12:6 Kaj ekzistas diverseco de energioj, sed la sama Dio, kiu energias cxion en cxiuj.
12:7 Sed al cxiu estas donita la elmontro de la Spirito por utilo.
12:8 CXar al unu estas donita per la Spirito la vorto de sagxeco; kaj al alia, la vorto de scio, laux la sama Spirito;
12:9 al alia, fido, en la sama Spirito; al alia, donacoj de resanigoj, en la unu Spirito;
12:10 kaj al alia, energioj por mirakloj; kaj al alia, profetpovo; kaj al alia, distingoj de spiritoj; al alia, diversaj lingvoj; kaj al alia,  interpreto de lingvoj;
12:11 sed cxion tion energias la unu sama Spirito, dividante al cxiu aparte,  kiel al li placxas.
12:12 CXar kiel la korpo estas unu, kaj havas multajn membrojn, kaj cxiuj membroj de la korpo, estante multaj, estas unu korpo; tiel same ankaux estas Kristo.
12:13 CXar en unu Spirito ni cxiuj baptigxis en unu korpon, cxu Judoj aux Grekoj, cxu sklavoj aux liberaj; kaj cxiuj estas trinkigitaj el unu Spirito.
12:14 CXar la korpo estas ne unu membro, sed multaj.
12:15 Se la piedo diros:Pro tio, ke mi ne estas la mano, mi ne apartenas al la korpo-ne sekvas de tio, ke gxi ne apartenas al la korpo.
12:16 Kaj se la orelo diros:Pro tio, ke mi ne estas la okulo, mi ne apartenas al la korpo-ne sekvas de tio, ke gxi ne apartenas al la korpo.
12:17 Se la tuta korpo estus okulo, kie estus la auxdado? Se la tuta estus auxdado, kie estus la flarado?
12:18 Sed Dio jam metis la membrojn al la korpo, cxiun, kiel al Li placxis.
12:19 Kaj se cxiuj estus unu membro, kie estus la korpo?
12:20 Nun do ekzistas multaj membroj, sed unu korpo.
12:21 Kaj la okulo ne povas diri al la mano:Mi vin ne bezonas; nek same la kapo al la piedoj:Mi vin ne bezonas.
12:22 Sed multe plie la sxajne malfortaj membroj de la korpo estas necesaj;
12:23 kaj al tiuj partoj de la korpo, kiujn ni opinias malpli honorindaj, ni donas pli abundan honoron; kaj niaj negraciaj partoj havas pli abundan gracion;
12:24 sed niaj graciaj partoj ne havas bezonon; tamen Dio kunakordigis la korpon, doninte pli abundan honoron al la parto, kiu havas mankon,
12:25 por ke ne estu skismo en la korpo; sed ke la membroj prizorgu egale unu la alian.
12:26 Kaj se unu membro suferas, cxiuj membroj kune suferas; aux se unu membro honorigxas, cxiuj membroj kungxojas.
12:27 Vi do estas la korpo de Kristo, kaj membroj en gxi, cxiu laux sia parto.
12:28 Kaj Dio metis iujn en la eklezio, unue apostolojn, due profetojn, trie instruantojn, poste miraklojn, poste donacojn de kuracado, helpojn,  direktojn, diversajn lingvojn.
12:29 CXu cxiuj estas apostoloj? cxu cxiuj profetoj? cxu cxiuj instruantoj?  cxu cxiuj mirakluloj?
12:30 cxu cxiuj havas kuracan povon? cxu cxiuj parolas per lingvoj? cxu cxiuj interpretas?
12:31 Sed vi deziru forte la pligrandajn donacojn. Kaj ankoraux pli preferindan vojon mi montras al vi.
13:1 Se mi parolus la lingvojn de homoj kaj angxeloj, sed ne havus amon, mi farigxus sonanta kupro aux tintanta cimbalo.
13:2 Kaj se mi posedus la profetpovon, kaj komprenus cxiujn misterojn kaj cxian scion; kaj se mi havus cxian fidon, tiel ke mi povus formovi montojn,  sed ne havus amon, mi estus nenio.
13:3 Kaj se mi disdonus mian tutan havon por nutri la malsatulojn, kaj se mi lasus mian korpon por forbrulo, sed ne havus amon, per tio mi neniom profitus.
13:4 Amo longe suferas, kaj bonfaras; amo ne envias; amo ne fanfaronas, ne sxveligas sin,
13:5 ne kondutas nedece, ne celas por si mem, ne kolerigxas, ne pripensas malbonon,
13:6 ne gxojas pri maljusteco, sed kungxojas kun vereco;
13:7 cxion toleras, cxion kredas, cxion esperas, cxion eltenas.
13:8 Amo neniam pereas; sed, cxu estas profetadoj, ili neniigxos; cxu lingvoj, ili cxesigxos; cxu estas scio, gxi neniigxos.
13:9 CXar ni scias lauxparte, kaj ni profetadas lauxparte;
13:10 sed kiam venos perfektajxo, tiam neniigxos tio, kio estas lauxparta.
13:11 Kiam mi estis infano, kiel infano mi parolis, kiel infano mi sentis,  kiel infano mi pensis; nun farigxinte plenagxulo, mi jam forigis la infanajxojn.
13:12 CXar nun ni vidas per spegulo, malhele; sed tiam okulon cxe okulo; nun mi konas lauxparte; sed tiam mi konos tiel same, kiel ankaux mi estas konita.
13:13 Restas do nun fido, espero, amo, tiuj tri; kaj la plej granda el ili estas amo.
14:1 Sekvu amon; tamen deziregu spiritajn donacojn, sed prefere, ke vi profetadu.
14:2 CXar tiu, kiu per lingvo parolas, ne al homoj parolas, sed al Dio; cxar neniu komprenas, sed en la spirito li parolas misterojn.
14:3 Sed la profetanto parolas al homoj edifon kaj konsilon kaj konsolon.
14:4 Tiu, kiu per lingvo parolas, edifas sin mem; sed la profetanto edifas la eklezion.
14:5 Mi volas, ke vi cxiuj parolu per lingvoj, sed prefere, ke vi profetadu;  kaj pli granda estas la profetanto, ol la per lingvoj parolanta, krom se li ankaux interpretas, por ke la eklezio ricevu edifon.
14:6 Sed nun, fratoj, se mi venus al vi, parolante per lingvoj, kiel mi vin helpus, se mi ne parolus al vi, aux en formo de malkasxado, aux de sciado,  aux de profetado, aux de instruado?
14:7 Ecx la senvivajxoj, kiuj produktas sonon, cxu fluto, cxu harpo, se ili ne donas diferencon en la sonoj, kiel oni scios, kio estas flutata aux harpata?
14:8 CXar se la trumpeto donos necertan vocxon, kiu pretigxos por batalo?
14:9 Tiel ankaux vi, se vi per la lango ne donas parolon facile kompreneblan,  kiel oni scios, kio estas parolata? cxar en la aeron vi parolus.
14:10 Eble estas tiom da specoj de vocxoj en la mondo, kaj nenia estas sensignifa.
14:11 Se do mi ne scios la signifon de la vocxo, mi estos, rilate la parolanton, barbaro, kaj la parolanto estos por mi barbaro.
14:12 Tiel same ankaux vi, dum vi fervore deziras spiritajn donacojn,  klopodu, ke vi havu abunde por la edifo de la eklezio.
14:13 Tial kiu parolas per lingvo, tiu pregxu, ke li interpretu.
14:14 CXar se mi pregxas per lingvo, mia spirito pregxas, sed mia intelekto estas senfrukta.
14:15 Kio do estas? Mi pregxos spirite, kaj mi pregxos ankaux intelekte; mi kantos spirite, kaj mi kantos ankaux intelekte.
14:16 Alie, se vi benas spirite, kiamaniere tiu, kiu okupas la lokon de la malklerulo, diros Amen cxe via dankesprimo? cxar li ne scias, kion vi diras.
14:17 CXar vi ja bone dankesprimas, sed la alia ne estas edifata.
14:18 Mi dankas Dion, mi parolas per lingvoj pli ol vi cxiuj;
14:19 tamen en la eklezio mi preferus paroli kvin vortojn per mia intelekto,  por ke mi instruu ankaux aliajn, ol dek mil vortojn per lingvo.
14:20 Fratoj, ne estu infanoj en viaj mensoj; tamen en malico estu infanetoj,  sed en la mensoj estu plenagxuloj.
14:21 En la legxo estas skribite:Per balbutantaj lipoj kaj per lingvo fremda Mi parolos al cxi tiu popolo; kaj tamen tiel ili ne volos auxskulti Min,  diras la Eternulo.
14:22 Tial la lingvoj estas kiel signo, ne al la kredantoj, sed al la nekredantoj; sed la profetpovo estas kiel signo, ne al la nekredantoj, sed al la kredantoj.
14:23 Se do la tuta eklezio kunvenos, kaj cxiuj parolos per lingvoj, kaj tien envenos nekleruloj aux nekredantoj, cxu ili ne diros, ke vi frenezas?
14:24 Sed se cxiuj profetos, kaj envenos nekredanto aux neklerulo, li estos konvinkata de cxiuj, li estos jugxata de cxiuj;
14:25 la sekretoj de lia koro estos elmontrataj; kaj sekve li falos sur sian vizagxon kaj adoros Dion, deklarante, ke Dio ja estas cxe vi.
14:26 Kio do estas, fratoj? Kiam vi kunvenas, cxiu havas psalmon, havas instruon, havas malkasxajxon, havas lingvon, havas interpretajxon. CXio farigxu por edifo.
14:27 Se oni parolas per lingvo, tio estu duope, aux triope je plejmulto, kaj lauxvice; kaj unu interpretu;
14:28 sed se ne cxeestas interpretanto, oni silentu en la eklezio; kaj li parolu al si kaj al Dio.
14:29 Kaj la profetoj parolu duope aux triope, kaj la aliaj interdiferencigu.
14:30 Sed se al alia apudsidanta io malkasxigxos, la unua silentu.
14:31 CXar vi cxiuj povas profeti unuope lauxvice, por ke cxiuj lernu, kaj cxiuj ricevu konsilon;
14:32 kaj la spiritoj de la profetoj estas submetataj al la profetoj;
14:33 cxar Dio estas Dio ne de konfuzo, sed de paco; kiel en cxiuj eklezioj de la sanktuloj.
14:34 La virinoj silentadu en la eklezioj; cxar ne estas permesate al ili paroli, sed ili submetigxu, kiel ankaux diras la legxo.
14:35 Kaj se ili volas lerni ion, ili demandu al siaj edzoj hejme; cxar estas honte por virino paroli en la eklezio.
14:36 Kio? cxu el vi la vorto de Dio eliris? cxu gxi venis al vi solaj?
14:37 Se iu sxajnas al si esti profeto aux lauxspirita, li sciigxu pri tio,  kion mi skribas al vi, ke gxi estas la ordono de la Sinjoro.
14:38 Sed se iu ne scias, li ne sciu.
14:39 Tial, fratoj, deziregu profeti, kaj ne malpermesu paroli per lingvoj.
14:40 Sed cxio farigxu konvene kaj lauxorde.
15:1 Kaj mi sciigas vin, fratoj, pri la evangelio, kiun mi predikis al vi,  kiun ankaux vi ricevis, en kiu ankaux vi staras,
15:2 per kiu vi savigxis; se vi en memoro tenas, per kiuj vortoj mi gxin predikis al vi, krom se vi kredis vane.
15:3 CXar mi transdonis al vi komence tion, kion mi ankaux ricevis, ke Kristo mortis pro niaj pekoj laux la Skriboj;
15:4 kaj ke li estis entombigita; kaj ke li relevigxis la trian tagon laux la Skriboj;
15:5 kaj ke li aperis al Kefas; poste al la dek du;
15:6 poste li aperis al pli ol kvincent fratoj samtempe, el kiuj la plimulto restas gxis nun, sed kelkaj jam ekdormis;
15:7 poste li aperis al Jakobo; poste al cxiuj apostoloj;
15:8 kaj fine li aperis al mi ankaux, kiel al infano ekstertempe naskita.
15:9 CXar mi estas la plej malgranda el la apostoloj, kaj ne meritas esti nomata apostolo pro tio, ke mi persekutis la eklezion de Dio.
15:10 Sed per la graco de Dio mi estas tio, kio mi estas; kaj Lia graco donacita al mi montrigxis ne vana; sed mi laboregis pli abunde ol la ceteraj;  tamen ne mi, sed la graco de Dio, kiu estis kun mi.
15:11 CXu do mi, cxu ili, tiel ni predikas, kaj tiel vi kredis.
15:12 Nu, se Kristo estas predikata, ke li relevigxis el la mortintoj, kiel do diras kelkaj el vi, ke ne ekzistas relevigxo de mortintoj?
15:13 Sed se ne ekzistas relevigxo de mortintoj, ankaux Kristo ne relevigxis;
15:14 kaj se Kristo ne relevigxis, vana ja estas nia predikado, vana ankaux estas via fido.
15:15 Jes, kaj ni montrigxas kiel falsaj atestantoj de Dio; tial ke ni atestis pri Dio, ke Li relevis Kriston; kiun Li ne relevis, se la mortintoj ja ne relevigxas.
15:16 CXar se la mortintoj ne relevigxas, ankaux Kristo ne relevigxis;
15:17 kaj se Kristo ne relevigxis, via fido estas vana; vi estas ankoraux en viaj pekoj.
15:18 Tiuokaze ankaux pereis la ekdormintoj en Kristo.
15:19 Se nur en cxi tiu vivo ni esperis en Kristo, ni estas el cxiuj homoj la plej mizeraj.
15:20 Sed nun Kristo relevigxis el la mortintoj, la unuaajxo de la dormantoj.
15:21 CXar tial, ke per homo venis la morto, per homo ankaux venis la relevigxo de la mortintoj.
15:22 CXar kiel en Adam cxiuj mortas, tiel same ankaux en Kristo cxiuj estos vivigitaj.
15:23 Sed cxiu en sia propra vico:Kristo la unuaajxo, poste tiuj, kiuj apartenas al Kristo, cxe lia alveno.
15:24 Poste venos la fino, kiam li transdonos la regxecon al Dio, al la Patro; kiam li estos neniiginta cxian regadon kaj cxian auxtoritaton kaj potencon.
15:25 CXar li devas regxadi, gxis li metos cxiujn malamikojn sub siajn piedojn.
15:26 La lasta neniigota malamiko estas la morto.
15:27 CXar:CXion Li metis sub liajn piedojn. Sed kiam estas dirate:CXio estas submetita, estas evidente, ke esceptita estas Tiu, kiu submetis cxion al li.
15:28 Kaj kiam cxio estos submetita al li, tiam la Filo ankaux mem estos submetita al Tiu, kiu submetis cxion al li, por ke Dio estu cxio en cxio.
15:29 Alie kion faros tiuj, kiuj baptigxas pro la mortintoj? Se la mortintoj tute ne relevigxas, kial do ili baptigxas pro ili?
15:30 kial ni ankaux endangxerigxas cxiun horon?
15:31 Mi asertas per la singratulado pro vi, fratoj, kiun mi havas en Kristo Jesuo, nia Sinjoro, mi mortas cxiutage.
15:32 Se laux homa maniero mi batalis kontraux bestoj en Efeso, kiel mi per tio profitas? Se la mortintoj ne relevigxas, ni mangxu kaj trinku, cxar morgaux ni mortos.
15:33 Ne trompigxu; Malbonaj kunigxoj malbonigas bonajn morojn.
15:34 Malebriigxu en justeco, kaj ne peku; cxar kelkaj havas nenian scion pri Dio; mi tion diras, por hontigi vin.
15:35 Sed iu diros:Kiel la mortintoj relevigxas? kaj kun kia korpo ili venas?
15:36 Ho malsagxulo! tio, kion vi mem semas, ne vivigxas, se gxi ne mortos;
15:37 kaj tio, kion vi semas, estas ne la estonta korpo, sed nuda grenero,  eble de tritiko, aux de alia speco;
15:38 sed Dio donas al gxi korpon, kiel Li volis, kaj al cxiu semo gxian propran korpon.
15:39 Ne cxiu karno estas unu sama karno; sed ekzistas unu karno de homoj,  kaj alia de bestoj, kaj alia karno de birdoj, kaj alia de fisxoj.
15:40 Ekzistas ankaux korpoj cxielaj kaj korpoj teraj; sed la gloro de la cxielaj estas unu, kaj la gloro de la teraj estas alia.
15:41 Ekzistas unu gloro de la suno, kaj alia gloro de la luno, kaj alia gloro de la steloj; cxar unu stelo diferencas de alia stelo rilate al gloro.
15:42 Tia sama ankaux estas la relevigxo de la mortintoj. GXi estas semata en putreco, gxi relevigxas en senputreco;
15:43 gxi estas semata en malhonoro, gxi relevigxas en gloro; gxi estas semata en malforteco, gxi relevigxas en potenco;
15:44 gxi estas semata lauxanima korpo, gxi relevigxas lauxspirita korpo. Se ekzistas lauxanima korpo, ekzistas ankaux lauxspirita korpo.
15:45 Tiele ankaux estas skribite:La unua homo Adam farigxis viva animo. La lasta Adam farigxis viviganta spirito.
15:46 Tamen unua estas ne tio, kio estas lauxspirita, sed tio, kio estas lauxanima; poste tio, kio estas lauxspirita.
15:47 La unua homo estas el la tero, elpolva; la dua homo estas el la cxielo.
15:48 Kia estas la elpolvulo, tiaj estas ankaux la elpolvuloj; kaj kia estas la elcxielulo, tiaj estas ankaux la elcxieluloj.
15:49 Kaj kiel ni portis la figuron de la elpolvulo, tiel same ni portos la figuron de la elcxielulo.
15:50 Kaj la jenon mi diras, fratoj, ke karno kaj sango ne povas heredi la regnon de Dio; kaj putreco ne heredas senputrecon.
15:51 Jen mi sciigas al vi misteron:Ni ne cxiuj dormos, sed ni cxiuj sxangxigxos,
15:52 en momento, en okula ekmovo, cxe la lasta trumpetsono:cxar la trumpeto sonos, kaj la mortintoj relevigxos senputraj, kaj ni sxangxigxos.
15:53 CXar estas necese, ke cxi tiu putrema surmetu senputrecon, kaj ke cxi tiu mortema surmetu senmortecon.
15:54 Sed kiam cxi tiu putrema surmetos senputrecon, kaj cxi tiu mortema surmetos senmortecon, tiam plenumigxos la skribita diro:La morto forglutigxis en venko.
15:55 Ho morto, kie estas via venko? Ho morto, kie estas via pikilo?
15:56 La pikilo de la morto estas la peko; kaj la forto de la peko estas la legxo;
15:57 sed danko estu al Dio, kiu donas al ni la venkon per nia Sinjoro Jesuo Kristo.
15:58 Tial, miaj amataj fratoj, estu firmaj, nemoveblaj, cxiam abundaj en la laboro de la Sinjoro, sciante, ke via penado ne estas vanta en la Sinjoro.
16:1 Nun rilate al la monkolekto pro la sanktuloj, kiel mi ordonis al la eklezioj de Galatujo, tiel ankaux vi faru.
16:2 La unuan tagon de la semajno, cxiu el vi provizu cxe si laux tio, kion li prospere akiris, por ke ne estu kolektoj tiam, kiam mi venos.
16:3 Kaj kiam mi alvenos, kiujn vi per leteroj aprobos, tiujn mi sendos, por alporti vian donacon al Jerusalem;
16:4 kaj se konvenos, ke mi ankaux tien vojagxu, ili vojagxos kun mi.
16:5 Sed mi venos al vi, kiam mi estos trapasinta Makedonujon; cxar Makedonujon mi ja trapasos;
16:6 sed cxe vi eble mi restos, aux ecx travintros, por ke vi antauxen irigu min, kien mi veturos.
16:7 CXar mi ne volas vidi vin nun dumvojagxe; cxar mi esperas resti kelkan tempon cxe vi, se la Sinjoro permesos.
16:8 Sed mi restos en Efeso gxis Pentekosto;
16:9 cxar pordo granda kaj efika malfermigxis al mi, kaj estas multaj kontrauxstarantoj.
16:10 Se Timoteo venos, zorgu, ke li estu cxe vi sentime; cxar li faras la laboron de la Sinjoro, kiel mi ankaux;
16:11 neniu do lin malestimu. Sed antauxen irigu lin en paco, por ke li venu al mi; cxar mi atendas lin kun la fratoj.
16:12 Sed rilate al la frato Apolos, mi multe petegis lin veni al vi kun la fratoj; sed tute mankis volo veni nun; sed li venos, kiam li havos oportunan tempon.
16:13 Viglu, staru firme en la fido, virigxu, fortigxu.
16:14 CXio via estu farata en amo.
16:15 Mi petegas vin, fratoj (vi konas la domon de Stefanas, ke gxi estas la unuaajxo de la Ahxaja lando, kaj ke ili sin dedicxis al la servo de la sanktuloj),
16:16 ke vi ankaux submetigxu al tiaj, kaj al cxiu kunhelpanto kaj kunlaboranto.
16:17 Kaj mi gxojas pro la alveno de Stefanas kaj Fortunato kaj Ahxaiko,  tial, ke vian mankajxon ili plenigis.
16:18 CXar ili refresxigis mian spiriton kaj vian; rekonu do tiajn.
16:19 La eklezioj de Azio vin salutas. Akvila kaj Priskila vin salutas multe en la Sinjoro, kune kun la eklezio en ilia domo.
16:20 CXiuj fratoj vin salutas. Salutu unu la alian per sankta kiso.
16:21 La saluto de mi, Pauxlo, per mia propra mano.
16:22 Se iu ne amas la Sinjoron Jesuo Kristo, li estu anatemita. Maran-ata.
16:23 La graco de la Sinjoro Jesuo Kristo estu kun vi.
16:24 Mia amo estu kun vi cxiuj en Kristo Jesuo. Amen.


Next: 2 Corinthians

1:1 Pauxlo, apostolo de Kristo Jesuo per la volo de Dio, kaj la frato Timoteo, al la eklezio de Dio, kiu estas en Korinto, kune kun cxiuj sanktuloj, kiuj estas en la tuta Ahxaja lando:
1:2 Graco al vi kaj paco de Dio, nia Patro, kaj de la Sinjoro Jesuo Kristo.
1:3 Benata estu la Dio kaj Patro de nia Sinjoro Jesuo Kristo, la Patro de kompatoj kaj Dio de cxia konsolo;
1:4 kiu konsoladas nin en nia tuta aflikto, por ke ni povu konsoli tiujn,  kiuj iel afliktigxas, per la konsolo, per kiu ni mem estas konsolataj de Dio.
1:5 CXar kiel la suferoj de Kristo abundas cxe ni, tiel same abundas ankaux per Kristo nia konsolo.
1:6 Sed se ni afliktigxas, tio estas por via konsolo kaj savigxo; aux se ni konsoligxas, tio estas por via konsolo, kiu energias, per la pacienca elportado de la samaj suferoj, kiujn ni ankaux suferadas;
1:7 kaj nia espero pri vi estas firma, cxar ni scias, ke kiel vi estas partoprenantoj en la suferoj, tiel ankaux vi estas partoprenantoj en la konsolo.
1:8 CXar ni ne volas, ke vi nesciu, fratoj, pri la aflikto, kiu okazis al ni en Azio, ke ni ekstreme super la forto estis depremitaj, tiel, ke ni forte malesperis, ecx pri la vivo;
1:9 ni ja ricevis la aljugxon al morto en ni mem, por ke ni fidu ne nin mem,  sed Dion, kiu levas la mortintojn,
1:10 kaj kiu nin forsavis el tia granda morto kaj forsavos; al kiu ni esperis, ke Li ankoraux plu nin forsavos;
1:11 dum vi ankaux nin kunhelpas per via petegado, por ke, pro la donaco donita al ni per multaj personoj, danko estu donata de multaj pro ni.
1:12 CXar jen estas nia singratulado, nome la atesto de nia konscienco, ke en sankteco kaj sincereco antaux Dio, ne laux homa sagxeco, sed laux la graco de Dio, ni kondutadis en la mondo, kaj precipe cxe vi.
1:13 CXar ni skribas al vi nenion alian krom tio, kion vi legas kaj prikonsentas, kaj mi esperas, ke vi prikonsentos gxis la fino;
1:14 kiel ankaux vi ja parte prikonsentis pri ni, ke ni estas via singratulado, tiel same, kiel vi ankaux estas la nia en la tago de nia Sinjoro Jesuo.
1:15 Kaj en cxi tiu fidado mi intencis veni unue al vi, por ke vi havu duoblan gracon,
1:16 kaj vizitinte vin survoje, trairi en Makedonujon, kaj denove el Makedonujo veni al vi, kaj de vi esti antauxen irigita al Judujo.
1:17 Kiam mi do tiel intencis, cxu mi elmontris kapricemon? aux kion mi celas, cxu mi tion celas lauxkarne, tiel ke estu cxe mi la Jes, Jes, kaj la Ne, Ne?
1:18 Sed, kiel Dio estas fidela, nia parolo al vi ne estas Jes kaj Ne.
1:19 CXar la Filo de Dio, Jesuo Kristo, kiu de ni estas predikita inter vi,  de mi kaj Silvano kaj Timoteo, ne estis Jes kaj Ne, sed en li la Jes estigxis.
1:20 CXar kiel ajn multaj estas la promesoj de Dio, en li estas la Jes; tial ankaux per li estas la Amen, por la gloro al Dio per ni.
1:21 Kaj tiu, kiu fortikigas nin kune kun vi en Kristo kaj sanktoleis nin,  estas Dio,
1:22 kiu ankaux nin sigelis kaj donis al ni la antauxgarantiajxon de la Spirito en niaj koroj.
1:23 Sed mi vokas Dion kiel atestanton sur mian animon, ke por indulgi vin mi ankoraux ne venis al Korinto.
1:24 Ne kvazaux ni estrus super via fido, sed ni estas kunhelpantoj de via gxojo; cxar per via fido vi staras.
2:1 Sed mi decidis por mi mem, ke mi ne venos al vi denove en malgxojo.
2:2 CXar se mi vin malgxojigas, kiu do min gxojigas, krom tiu, kiu estas malgxojigata de mi?
2:3 Kaj mi skribis tion saman, por ke, veninte, mi ne havu malgxojon de tiuj,  pri kiuj mi devus gxoji, fidante pri vi cxiuj, ke mia gxojo estas la gxojo de vi cxiuj.
2:4 CXar el multe da aflikto kaj kora dolorego mi skribis al vi kun multaj larmoj, ne por ke vi malgxoju, sed ke vi sciu la amon, kiun mi havas al vi abunde.
2:5 Sed se iu kauxzis malgxojon, li kauxzis malgxojon ne al mi, sed parte (por ne tro forte vin premi) al vi cxiuj.
2:6 Suficxa al tia homo estas tiu puno, farita de la plimulto;
2:7 pro tio, kontrauxe, vi devus lin pardoni kaj konsoli, por ke tia homo neniel forglutigxu per sia troa malgxojo.
2:8 Tial mi petegas vin, ke vi konfirmu al li vian amon.
2:9 GXuste por tio mi ja skribis, ke mi vin provu, cxu vi en cxio estas obeemaj.
2:10 Sed al kiu vi pardonas ion, mi ankaux; cxar kion mi ankaux pardonis, se mi ion pardonis, mi tion faris pro vi antaux Kristo,
2:11 por ke Satano ne gajnu profiton kontraux ni:cxar ni ne estas sen scio pri liaj ruzoj.
2:12 Kiam mi venis al Troas, por disvastigi tie la evangelion de Kristo, kaj kiam en la Sinjoro malfermigxis al mi pordo,
2:13 mi ne ricevis ripozon por mia spirito, cxar mi ne trovis mian fraton Tito; sed mi adiauxis ilin kaj foriris al Makedonujo.
2:14 Sed danko estu al Dio, kiu cxiam kondukadas nin triumfe en Kristo kaj montras cxie per ni la bonodoron de Sia konigxo.
2:15 CXar ni estas al Dio dolcxa odoro de Kristo, en la savatoj, kaj en la pereantoj;
2:16 al cxi tiuj, odoro de morto al morto; al tiuj, odoro de vivo al vivo.  Kaj kiu estas tauxga por cxi tio?
2:17 CXar ni ne similas al multaj, kiuj faras la vorton de Dio komercajxo;  sed kun sincereco, kaj kiel per Dio, antaux Dio ni parolas en Kristo.
3:1 CXu ni denove komencas nin mem rekomendi? aux cxu ni bezonas, kiel iuj,  leterojn rekomendajn al vi, aux de vi?
3:2 Vi mem estas nia letero, skribita sur nia koro, kaj konata kaj legata de cxiuj;
3:3 cxar vi montrigxis, ke vi estas letero de Kristo liverita per ni,  skribita ne per inko, sed per la Spirito de la vivanta Dio; ne sur sxtonaj tabeloj, sed sur la karnaj tabeloj de la koro.
3:4 Kaj tian fidon ni havas per Kristo al Dio;
3:5 ne kvazaux ni tauxgas ion fari per ni mem, sed nia tauxgeco estas el Dio,
3:6 kiu ankaux tauxgigis nin kiel administrantojn de nova interligo, ne laux litero, sed laux spirito; cxar la litero mortigas, sed la spirito vivigas.
3:7 Sed se la administrado mortiga, esprimita per literoj kaj encxizita sur sxtonoj, estigxis en gloro, tiel, ke la Izraelidoj ne povis fikse rigardi la vizagxon de Moseo pro lia vizagxa brileco, jam tamen malpliigxanta,
3:8 kiel do la administrado spirita ne estos pli multe en gloro?
3:9 CXar se la administrado de kondamno estas gloro, multe pli abunde la administrado de justeco superas en gloro.
3:10 CXar vere tio, kio havis gloron, ne estis glorigita en cxi tiu rilato,  pro la superabunda gloro.
3:11 CXar se tio, kio forpasas, havis gloron, ankoraux pli multe tio, kio restadas, estas en gloro.
3:12 Havante do tian esperon, ni uzas grandan liberecon de parolo,
3:13 kaj ne kiel Moseo, kiu metis vualon sur sian vizagxon, por ke la Izraelidoj ne fikse rigardu gxis finigxo de tio, kio estis forpasanta;
3:14 sed iliaj animoj sensentigxis; cxar ecx gxis hodiaux, cxe la legado de la malnova testamento, nelevita restadas tiu sama vualo, kiu estas forigita en Kristo,
3:15 sed gxis hodiaux, kiam ajn oni legas Moseon, vualo kusxas sur ilia koro.
3:16 Sed kiam ajn oni turnas sin al la Sinjoro, la vualo estas forprenata.
3:17 La Sinjoro estas la Spirito; kaj kie estas la Spirito de la Sinjoro, tie estas libereco.
3:18 Sed ni cxiuj, per nevualita vizagxo spegulante la gloron de la Sinjoro,  transformigxas en la saman bildon, de gloro al gloro, kiel el la Sinjoro la Spirito.
4:1 Pro tio, ke ni havas cxi tiun administradon, kiel ni ricevis kompaton, ni ne senkuragxigxas;
4:2 sed ni formetis la kasxitajn aferojn de honto, ne irante kun ruzeco kaj ne falsante la vorton de Dio, sed per elmontro de la vero rekomendante nin al cxies konscienco antaux Dio.
4:3 Sed se nia evangelio eble estas vualita, gxi estas vualita rilate al tiuj, kiuj pereas;
4:4 en kiuj la dio de cxi tiu mondo blindigis la animojn de la nekredantoj,  por ke la lumo de la evangelio de la gloro de Kristo, kiu estas la bildo de Dio, ne brilu sur ilin.
4:5 CXar ni predikadas ne nin mem, sed Kriston Jesuon kiel Sinjoron, kaj nin mem kiel viajn servistojn pro Jesuo.
4:6 CXar Dio, kiu diris:El mallumo lumo brilos, Tiu brilis en niaj koroj, por doni lumon de la scio de la gloro de Dio en la vizagxo de Jesuo Kristo.
4:7 Sed ni havas cxi tiun trezoron en argilaj vazoj, por ke la treega grandeco de la potenco estu de Dio, kaj ne de ni mem;
4:8 ni estas premegataj cxe cxiu flanko, tamen ne enanguligitaj; embarasataj,  sed ne konsternataj;
4:9 persekutataj, sed ne forlasataj; faligataj, sed ne detruataj;
4:10 cxiam portante en la korpo la mortigxon de Jesuo, por ke la vivo ankaux de Jesuo elmontrigxu en nia korpo.
4:11 CXar ni, la vivantoj, cxiam estas submetataj al morto pro Jesuo, por ke la vivo ankaux de Jesuo elmontrigxu en nia morta karno.
4:12 La morto do energias en ni, sed la vivo en vi.
4:13 Sed havante la saman spiriton de fido laux la skribo:Mi kredis, kaj tial mi parolis; ni ankaux kredas, kaj tial ankaux ni parolas;
4:14 sciante, ke Tiu, kiu levis la Sinjoron Jesuo, levos nin ankaux kun Jesuo kaj prezentos nin kun vi.
4:15 CXar cxio estas pro vi, por ke la graco, multobligita per multaj,  abundigu la dankon al la gloro de Dio.
4:16 Pro tio ni ne senkuragxigxas; sed kvankam nia ekstera homo kadukigxas,  tamen nia interna homo renovigxas tagon post tago.
4:17 CXar nia malpeza kaj momenta sufero elfaras por ni, pli kaj pli ekster mezuro, eternan pezon da gloro;
4:18 dum ni rigardas ne la vidatajxojn, sed la nevidatajxojn; cxar la vidatajxoj estas tempaj, sed la nevidatajxoj estas eternaj.
5:1 CXar ni scias, ke se la surtera logxejo de nia tabernaklo dissolvigxos,  ni havas de Dio konstruajxon, domon ne manfaritan, eternan en la cxieloj.
5:2 CXar vere en cxi tiu ni gxemas, sopirante al la survestado per nia logxejo, kiu devenas de la cxielo;
5:3 se almenaux, vestite, ni ne trovigxos nudaj.
5:4 CXar ni, kiuj estas en cxi tiu tabernaklo, gxemas sxargxite, ne pro tio,  ke ni deziras senvestigxi, sed cxar ni deziras survestigxi, por ke la mortajxo estu elsorbita de la vivo.
5:5 Kaj Tiu, kiu nin elfaris por cxi tiu celo, estas Dio, kiu donis al ni la antauxgarantiajxon de la Spirito.
5:6 Ni do cxiam gxoje kuragxas, kaj ni scias, ke dum ni cxeestas en la korpo,  ni forestas de la Sinjoro
5:7 (cxar ni iradas fide, ne vide);
5:8 ni gxoje kuragxas, kaj ni plivolas foresti de la korpo kaj cxeesti kun la Sinjoro.
5:9 Tial ankaux ni ambicias, cxu cxeestante aux forestante, esti akceptindaj cxe li.
5:10 CXar ni cxiuj devos elmontrigxi antaux la tribunala segxo de Kristo, por ke cxiu ricevu tion, kion li faris en la korpo, laux siaj faritajxoj, cxu bonaj aux malbonaj.
5:11 Sciante do la timon al la Sinjoro, ni celas konvinki homojn, sed ni ja elmontrigxas al Dio; kaj ni esperas, ke ni elmontrigxas ankaux al viaj konsciencoj.
5:12 Ni ne denove nin rekomendas al vi, sed donas al vi kauxzon fierigxi pri ni, por ke vi havu ion respondi al tiuj, kiuj fierigxas sxajne kaj ne kore.
5:13 CXar cxu ni estis frenezaj, tio estis pro Dio, aux cxu ni estas seriozaj, tio estas pro vi.
5:14 CXar la amo de Kristo nin devigas; cxar ni jugxas jene, ke cxar unu mortis pro cxiuj, tial cxiuj mortis;
5:15 kaj li mortis pro cxiuj, por ke la vivantoj jam vivu ne por si mem, sed por tiu, kiu pro ili mortis kaj relevigxis.
5:16 Tial ni de nun konas neniun lauxkarne; ecx kvankam ni konis Kriston lauxkarne, tamen ni ne plu lin tiel konas.
5:17 Tial se iu homo estas en Kristo, estas jam nova kreitajxo; la malnovajxoj forpasis, jen ili jam estigxis novaj.
5:18 Sed cxio estas de Dio, kiu repacigis nin al Si mem per Kristo kaj donis al ni la administradon de la repacigo;
5:19 nome, ke Dio estis en Kristo, repacigante la mondon al Si, ne alkalkulante al ili la kulpojn, kaj komisiis al ni la vorton repacigan.
5:20 Ni do estas ambasadoroj pro Kristo, kvazaux Dio per ni petadus; ni vin petegas pro Kristo, repacigxu al Dio.
5:21 Tiun, kiu ne konis pekon, Li faris peko pro ni; por ke ni farigxu justeco de Dio en li.
6:1 Kaj kunlaborante kun li, ni petegas ankaux, ke vi ne vane akceptu la gracon de Dio
6:2 (cxar Li diris:      En tempo de favoro Mi auxskultis vin,   Kaj en tago de savo Mi helpis vin;  jen nun la tempo de favoro; jen nun la tago de savo);
6:3 ni donu en nenio okazon por maledifo, por ke oni ne kulpigu nian administradon;
6:4 sed en cxio ni aprobigu nin, kiel servantoj de Dio, en multa pacienco, en suferoj, en afliktoj, en malfacilajxoj,
6:5 en batovundoj, en malliberigoj, en tumultoj, en laboroj, en maldormoj, en malsatoj,
6:6 en cxasteco, en sciado, en pacienco, en afableco, en Spirito Sankta, en amo senhipokrita,
6:7 en la vorto de vero, en la potenco de Dio; per la armajxo de justeco dekstre kaj maldekstre,
6:8 per gloro kaj malgloro, per malbonfamo kaj bonfamo; kiel trompantoj,  tamen veraj;
6:9 kiel nekonataj, tamen bone konataj; kiel mortantaj, kaj jen ni vivas;  kiel pune korektataj, tamen ne mortigataj;
6:10 kiel dolorplenaj, tamen cxiam gxojantaj; kiel malricxaj, tamen multajn ricxigantaj; kiel nenion havantaj, tamen posedantaj cxion.
6:11 Nia busxo estas malfermita al vi, ho Korintanoj, nia koro estas plivastigita.
6:12 Vi ne estas malvastigitaj en ni, sed vi estas malvastigitaj en viaj propraj internajxoj.
6:13 Pro rekompenco samspeca do (mi parolas kiel al infanoj) vi ankaux estu plivastigitaj.
6:14 Ne estigxu kunjuguloj maltauxge kun nekredantoj; cxar kian partoprenon havas justeco kun maljusteco? aux kian komunajxon havas lumo kun mallumo?
6:15 Kaj kian akordon havas Kristo kun Belial? aux kian kunecon havas kredanto kun nekredanto?
6:16 Kaj kian konsenton havas templo de Dio kun idoloj? cxar ni estas templo de Dio vivanta; kiel diris Dio:Mi logxos inter ili, kaj Mi iros inter ili;  kaj Mi estos ilia Dio, kaj ili estos Mia popolo.
6:17 Tial     Eliru el inter ili, kaj estu apartaj,  diras la Eternulo,   Kaj ne tusxu malpurajxon;   Kaj Mi vin akceptos,
6:18 Kaj Mi estos por vi Patro,   Kaj vi estos Miaj filoj kaj filinoj,  diras la Eternulo Plejpotenca.
7:1 Havante do cxi tiujn promesojn, amataj, ni purigu nin de cxia malpureco karna kaj spirita, perfektigante sanktecon en la timo al Dio.
7:2 Malfermu al ni viajn korojn; ni kontraux neniu maljuste agis, ni ruinigis neniun, al neniu ni friponis.
7:3 Ne por vin kondamni mi tion diras; cxar mi antauxe diris, ke vi estas en niaj koroj, por kune vivi kaj kune morti.
7:4 Granda estas mia parola libereco al vi, granda estas mia fiereco pri vi:mi estas plena de konsolo, al mi superabundas la gxojo meze de nia tuta aflikto.
7:5 CXar ecx kiam ni jam alvenis en Makedonujon, nia karno tute ne faciligxis, sed ni cxiel depremigxis; ekstere estis bataloj, interne timoj.
7:6 Tamen Dio, kiu konsolas la humilulojn, konsolis nin per la alveno de Tito;
7:7 kaj ne nur per lia alveno, sed ankaux per la konsolo, per kiu li konsoligxis pri vi, dum li pridiris al ni vian sopiron, vian doloron, vian fervoron pro mi; tiel, ke mi ankoraux pli gxojis.
7:8 CXar kvankam mi vin malgxojigis per mia epistolo, mi ne bedauxras pri tio, kvankam mi ja bedauxris; cxar mi vidas, ke tiu epistolo vin malgxojigis,  sed nur mallonge.
7:9 Mi nun gxojas, ne pro tio, ke vi malgxojis, sed pro tio, ke vi malgxojis gxis pento; cxar vi laux Dio malgxojis, por ke vi havu nenian malutilon per ni.
7:10 CXar la malgxojo laux Dio elfaras penton gxis savo, ne bedauxrindan; sed la malgxojo de la mondo elfaras morton.
7:11 CXar jen kian zorgemon tiu sama malgxojo laux Dio elfaris en vi, plue kian senkulpigon, plue kian indignon, plue kian timon, plue kian sopiron,  plue kian fervoron, plue kian vengxon! En cxio vi elmontris vin puraj pri la afero.
7:12 Tial kvankam mi skribis al vi, tamen tio estis ne pro tiu, kiu faris la malbonon, nek pro tiu, kiu suferis la malbonon, sed por ke via zorgemo por ni elmontrigxu al vi mem antaux Dio.
7:13 Tial ni konsoligxis; kaj en nia konsolo ni gxojis des pli multege pro la gxojo de Tito, cxar lia animo estas refresxigita de vi cxiuj.
7:14 CXar se en io mi fanfaronis al li pro vi, mi ne hontis; sed kiel ni cxion parolis vereme al vi, tiel same ankaux nia fanfaronado, kiun mi faris antaux Tito, montrigxis vera.
7:15 Kaj lia interna amo pli abundas al vi, dum li memoras la obeadon de vi cxiuj, kiel kun timo kaj tremo vi lin akceptis.
7:16 Mi gxojas, ke en cxio mi povas fidi al vi.
8:1 Cetere, fratoj, ni sciigas al vi la gracon de Dio, kiu estas donacita en la eklezioj Makedonaj;
8:2 nome, en grava provo per suferado, la abundo de ilia gxojo kaj ilia profunda malricxeco abundis al la ricxo de ilia malavareco.
8:3 CXar mi konstatas, ke laux sia povo-jes, kaj super sia povo-ili donis memvole,
8:4 petegante nin per multe da petado fari tiun komplezon kaj la komunan helpservadon al la sanktuloj;
8:5 kaj ne kiel ni esperis, sed unue ili sin dedicxis al la Sinjoro, kaj al ni per la volo de Dio.
8:6 Tiel, ke ni instigis Titon, ke kiel li antauxe komencis, tiel same li perfektigu en vi cxi tiun pluan gracon.
8:7 Sed kiel al vi cxio abundas:fido kaj parolo kaj scio kaj fervoro kaj via amo al ni, tiel abundu al vi ankaux cxi tiu graco.
8:8 Mi parolas ne ordonante, sed provante per la fervoro de aliaj la sincerecon de via amo ankaux.
8:9 CXar vi scias la gracon de nia Sinjoro Jesuo Kristo, ke kvankam li estis ricxa, tamen pro vi li farigxis malricxa, por ke vi per lia malricxeco farigxu ricxaj.
8:10 Kaj en tio mi donas mian opinion; cxar cxi tio utilas por vi, kiuj unuaj komencis, antaux unu jaro, ne nur fari, sed ankaux voli.
8:11 Sed nun kompletigu la faradon ankaux; tiel ke, kiel estis la volonteco voli, tiel ankaux estu la plenumo el via havo.
8:12 CXar kie ekzistas la volonteco, gxi estos akceptita laux la havo, ne laux la nehavo.
8:13 CXar mi diras tion, ne por ke aliaj estu faciligataj kaj vi premataj,
8:14 sed laux egaleco:via abundo nuntempe farigxu por ilia manko, por ke ilia abundo farigxu por via manko, por ke estu egaleco;
8:15 kiel estas skribite:Tiu, kiu kolektis pli, ne havis superflue, kaj tiu,  kiu kolektis malpli, ne havis mankon.
8:16 Sed danko estu al Dio, kiu metas en la koron de Tito la saman zorgon pri vi.
8:17 CXar li ja akceptis la instigon; sed estante mem tre fervora, li ekiris al vi memvole.
8:18 Kaj ni sendis kune kun li la fraton, kies lauxdo en la evangelio disvastigxas tra cxiuj eklezioj;
8:19 kaj krom tio, li ankaux estis elektita de la eklezioj, por vojagxadi kune kun ni rilate al cxi tiu graco, kiun ni administradas al la gloro de la Sinjoro, kaj por elmontri nian volontecon,
8:20 evitante tion, ke iu riprocxus nin rilate al cxi tiu monhelpo, kiun ni administras;
8:21 cxar ni celas aferojn konvenajn ne nur antaux la Sinjoro, sed ankaux antaux homoj.
8:22 Kaj ni sendis kune kun ili nian fraton, kiun ni ofte pruvis fervora en multaj aferoj, sed nun multe pli fervora pro la granda fido, kiun li havas al vi.
8:23 Se iu demandas pri Tito, li estas mia kunulo kaj mia kunlaboranto rilate al vi; se pri niaj fratoj, ili estas apostoloj de eklezioj, la gloro de Kristo.
8:24 Vi do elmontru al ili antaux la eklezioj la pruvon de via amo kaj de nia fanfaronado pro vi.
9:1 CXar pri la servado al la sanktuloj estas por mi superflue skribi al vi;
9:2 cxar mi scias vian volontecon, pri kiu mi fanfaronas pro vi al la Makedonoj, ke la Ahxaja lando jam antaux unu jaro pretigxis; kaj via fervoro instigis la plimulton el ili.
9:3 Sed mi sendis la fratojn, por ke nia fanfaronado pro vi ne farigxu vanta rilate al cxi tio, sed, kiel mi diris, por ke vi estu pretaj,
9:4 por ke, se venus kune kun mi iuj el Makedonujo kaj trovus vin ne pretaj,  ni (por ne diri, vi) ne hontu pro cxi tiu fido.
9:5 Mi do opiniis necesa, peti la fratojn, ke ili antauxe iru al vi, kaj antauxe pretigu vian de longe promesitan helpmonon, por ke tio estu preta,  kiel volonte donita, kaj ne kiel eldevigita.
9:6 Sed jen:Tiu, kiu semas sxpare, ankaux rikoltos sxpare; kaj tiu, kiu semas malavare, ankaux rikoltos malavare.
9:7 CXiu faru laux tio, kion li intencas en la koro, ne domagxante, nek pro neceseco; cxar Dio amas donacanton gxojan.
9:8 Kaj Dio povas abundigi cxe vi cxian gracon, por ke vi, havante cxiam en cxio cxian suficxecon, abunde rilatu al cxia bona faro;
9:9 kiel estas skribite:      Li sxutis kaj donis al la malricxuloj;   Lia justeco restas eterne.
9:10 Kaj Tiu, kiu donas semon al la semanto kaj panon por nutrajxo, donos kaj multobligos vian semotan semon, kaj plimultigos la fruktojn de via justeco;
9:11 dum vi pliricxigxos en cxio al cxia malavareco, kiu efikas per ni dankdonadon al Dio.
9:12 CXar la administrado de cxi tiu servado ne nur kompletigas la mezuron de la bezonoj de la sanktuloj, sed ankaux abundas per multaj dankoj al Dio;
9:13 cxar provinte vin per cxi tiu administrado, ili gloras Dion pro la obeo de via konfeso al la evangelio de Kristo, kaj pro la malavareco de via donaco al ili kaj al cxiuj;
9:14 dum ili mem ankaux, per petado por vi, tre sopiras al vi pro la grandega graco de Dio en vi.
9:15 Danko estu al Dio pro Lia neesprimebla donaco.
10:1 Mi mem, Pauxlo, petegas vin pro la mildeco kaj dolcxanimeco de Kristo,  mi, kiu en via cxeesto estas humila inter vi, sed, forestante, tre kuragxas rilate al vi:
10:2 mi mem petegas vin, ke cxeestante, mi ne kuragxu per la insisteco, per kiu mi bontrovas kuragxi kontraux iuj, kiuj rigardas nin kiel lauxkarne iradantajn.
10:3 CXar kvankam ni iradas en karno, tamen ni ne militadas laux karno
10:4 (cxar la iloj de nia militado estas ne lauxkarnaj, sed potencaj antaux Dio por la dejxetado de fortikajxoj);
10:5 dejxetante diskutojn, kaj cxian altajxon levatan kontraux la scio konforma al Dio, kaj ekkaptante cxiun penson al la obeo al Kristo,
10:6 kaj starante pretaj puni cxian malobeon, tuj kiam via obeo plenumigxos.
10:7 Vi rigardas la aferojn antaux via vizagxo. Se iu fidas en si mem, ke li apartenas al Kristo, li denove pripensu en si mem, ke kiel li apartenas al Kristo, tiel same ankaux ni.
10:8 CXar ecx se mi fierus iom supermezure pri nia auxtoritato (kiun donis la Sinjoro, por vin edifi, kaj ne por vin dejxeti), mi ne hontus;
10:9 por ke ne sxajnu, kvazaux mi volus timigi vin per miaj leteroj.
10:10 CXar, oni diras, liaj leteroj estas gravaj kaj fortaj; sed lia korpa aspekto estas malforta, kaj lia parolo malsxatinda.
10:11 Tiu homo konsideru, ke kiaj, forestante, ni estas per leteroj, tiaj,  cxeestante, ni estas ankaux per agado.
10:12 CXar ni ne kuragxas nin interkalkuli aux kompari kun iuj el la sin rekomendantaj; cxar ili estas neprudentaj, mezurante sin laux si mem kaj komparante sin al si mem.
10:13 Sed ni fieros ne pretermezure, sed laux la amplekso de la mezurilo,  kiun Dio destinis al ni, por mezuri, por atingi ecx gxis vi.
10:14 CXar ni ne tro etendas nin, kvazaux ni ne atingus gxis vi; cxar ni jam venis gxis vi en la evangelio de Kristo,
10:15 ne fierante pretermezure, nome en laboroj malpropraj, sed esperante, ke dum kreskos via fido, ni kreskos en vi laux nia mezurilo gxis plua abundo,
10:16 por prediki la evangelion gxis la regionoj preter vi, kaj ne fieri pri malpropra mezurilo rilate al aferoj jam faritaj.
10:17 Sed kiu fieras, tiu fieru en la Eternulo.
10:18 CXar ne tiu, kiu sin mem rekomendas, estas akceptata, sed tiu, kiun rekomendas la Sinjoro.
11:1 Mi volas, ke vi pacience toleru min pro iom da malsagxeco; sed efektive vi ja pacience min toleras.
11:2 CXar mi jxaluzas pri vi per Dia jxaluzo, cxar mi fiancxigis vin al unu edzo, por ke mi prezentu vin kiel cxastan virgulinon al Kristo.
11:3 Sed mi timas, ke kiel trompis Evan la serpento per sia ruzeco, viaj animoj iel deklinigxos for de la simpleco kaj la cxasteco, kiu estas en Kristo.
11:4 CXar se iu vizitanto predikas alian Kriston, kiun ni ne predikis, aux se vi ricevas malsaman spiriton, kiun vi ne ricevis, aux malsaman evangelion,  kiun vi ne akceptis, facilanime vi lin toleras.
11:5 CXar mi opinias, ke mi neniel malsuperas la plej eminentajn apostolojn.
11:6 Kaj kvankam mi estas neklera laux parolo, mi tamen ne tia estas laux scio; sed en cxio ni malkasxe agis cxe vi inter cxiuj.
11:7 Aux cxu mi pekis, humiligante min, por ke vi estu altigitaj, en tio, ke mi senpage predikis al vi la evangelion de Dio?
11:8 Mi senigis aliajn ekleziojn, ricevante de ili pagon, por servi al vi;
11:9 kaj kiam mi cxeestis cxe vi kaj havis mankon, mi ne estis sxargxo sur iu; cxar la fratoj, veninte el Makedonujo, plenigis la mezuron de mia bezono;  kaj en cxio mi tenis min ne sxargxa rilate vin, kaj ankoraux tenos.
11:10 Jen estas la vero de Kristo en mi, ke cxi tiu fanfarono ne estos barita kontraux mi en la regionoj Ahxajaj.
11:11 Kial? cxu tial, ke mi vin ne amas? Dio scias.
11:12 Sed kiel mi faras, tiel mi ankaux faros, por forigi la pretekston al tiuj, kiuj deziras pretekston, por ke, en kio ili fieras, ili trovigxu samaj,  kiel ni.
11:13 CXar tiaj homoj estas falsaj apostoloj, trompemaj laboristoj, sin aliformante kvazaux apostolojn de Kristo.
11:14 Kaj nenia miro; cxar Satano mem sin aliformas kvazaux angxelon de lumo.
11:15 Estas do nenio granda, se liaj servantoj ankaux sin aliformas kvazaux servantojn de justeco; ilia finigxo estos laux iliaj faroj.
11:16 Denove mi diras:Neniu opiniu min malsagxa; sed se vi ja tiel opinias min, tamen min akceptu kiel malsagxan, por ke mi ankaux iom fanfaronu.
11:17 Tion, kion mi diras, mi diras ne laux la Sinjoro, sed kvazaux malsagxe,  en cxi tiu insistado pri fierado.
11:18 CXar multaj fanfaronas laux la karno, do mi ankaux fanfaronos.
11:19 CXar vi afable toleras malsagxulojn, estante mem sagxaj.
11:20 CXar vi toleras homon, se li vin sklavigas, se li vin formangxas, se li vin kaptas, se li sin altigas, se li batas al vi la vizagxon.
11:21 Mi parolas kvazaux per sinmallauxdo, kvazaux ni estus malfortigxintaj.  Tamen pri kio iu kuragxas, pri tio (mi parolas en malsagxeco) mi ankaux kuragxas.
11:22 CXu ili estas Hebreoj? mi ankaux. CXu ili estas Izraelidoj? mi ankaux.  CXu ili estas el la idaro de Abraham? mi ankaux.
11:23 CXu ili estas servantoj al Kristo? (mi parolas kiel frenezulo) mi plie;  en laboroj pli abunde, en malliberejoj pli abunde, en batoj supermezure, en mortigxoj ofte.
11:24 De la Judoj kvinfoje mi ricevis batojn po kvardek sen unu.
11:25 Trifoje mi estas batita per vergoj, unufoje mi estas prijxetita per sxtonoj, trifoje mi suferis sxippereon, nokton kaj tagon mi pasis en la profunda maro;
11:26 en oftaj vojagxoj, en dangxeroj de riveroj, dangxeroj de rabistoj,  dangxeroj de Judoj, dangxeroj de la nacianoj, dangxeroj en urbo, dangxeroj en dezerto, dangxeroj en la maro, dangxeroj inter falsaj fratoj;
11:27 en laboro kaj sufero, en oftaj sendormigxoj, en malsato kaj soifo, en oftaj fastoj, en malvarmo kaj senvesteco.
11:28 Krom tiuj aferoj eksteraj estas tio, kio min premas cxiutage, nome la zorgado pri cxiuj eklezioj.
11:29 Kiu estas malforta, kaj mi ne estas malforta? kiu estas faligata, kaj mi ne indignas?
11:30 Se mi nepre devas fanfaroni, mi fanfaronos pri tio, kio rilatas al mia malforteco.
11:31 La Dio kaj Patro de la Sinjoro Jesuo, Tiu, kiu cxiam estas benata,  scias, ke mi ne mensogas.
11:32 En Damasko, la urbestro sub la regxo Aretas starigis gardistaron en la urbo de la Damaskanoj, por min kapti;
11:33 kaj tra fenestro oni min delasis lauxflanke de la muro en korbo, kaj mi eligxis de liaj manoj.
12:1 Mi nepre devas fanfaroni, kvankam tio ne konvenas; sed mi venos al vizioj kaj malkasxoj de la Sinjoro.
12:2 Mi konas viron en Kristo, antaux dek kvar jaroj (cxu en la korpo, mi ne scias, cxu ekster la korpo, mi ne scias; Dio scias) eklevitan gxis en la trian cxielon;
12:3 kaj mi scias pri la tiela viro (cxu en la korpo, aux ekster la korpo, mi ne scias; Dio scias),
12:4 ke li estis eklevita en Paradizon, kaj auxdis nedireblajn vortojn, kiujn ne estas permesate al homo paroli.
12:5 Pro tia homo mi fieros; sed pro mi mem mi ne fieros, krom rilate al miaj malfortajxoj.
12:6 CXar se mi deziros fieri, mi ne estos malsagxa; cxar mi diros la veron;  sed mi min detenas, por ke neniu min opiniu supera ol tia, kia li vidas min,  aux auxdas cxe mi.
12:7 Kaj pro la treega grandeco de la malkasxoj-por ke mi ne tro altigxu,  estis donita al mi dornego por la karno, sendito de Satano, por min kontuzi,  por ke mi ne tro altigxu.
12:8 Pri tio mi petegis trifoje la Sinjoron, ke gxi foriru de mi.
12:9 Kaj li diris al mi:Mia graco suficxas por vi, cxar mia potenco perfektigxas en malforteco. Plej gxoje do mi plivole fieros pri miaj malfortajxoj, por ke la potenco de Kristo kovru min.
12:10 Mi do plezuron havas en malfortajxoj, en atencoj, en bezonegoj, en persekutoj, en suferoj, pro Kristo; cxar kiam mi estas malforta, tiam mi estas forta.
12:11 Mi malsagxigxis:vi min devigis; cxar mi devus estis lauxdata de vi;  cxar en nenio mi malsuperis la plej eminentajn apostolojn, kvankam mi estas nenio.
12:12 Vere la signoj de apostolo estis elfaritaj inter vi en cxia pacienco,  per signoj kaj mirindajxoj kaj potencajxoj.
12:13 CXar en kio vi farigxis malsuperaj kompare al la aliaj eklezioj, krom en tio, ke mi mem ne sxargxigxis al vi? pardonu al mi cxi tiun maljustajxon.
12:14 Jen la trian fojon mi min tenas preta veni al vi; kaj mi ne farigxos sxargxo por vi, cxar mi celas ne viajn, sed vin; cxar devus provizi ne la idoj por la gepatroj, sed la gepatroj por la idoj.
12:15 Kaj plej gxoje mi elspezos kaj elspezigxos por viaj animoj. Se mi vin amas pli abunde, cxu mi estas des malpli amata?
12:16 Tio estu, tamen mi ne estis sxargxo por vi; sed estante ruzema, mi vin kaptis per logo.
12:17 CXu mi superruzis vin per iu el tiuj, kiujn mi sendis al vi?
12:18 Mi instigis al Tito, kaj kune kun li mi sendis la fraton. CXu Tito vin superruzis? cxu ni ne iradis laux la sama Spirito? cxu ni ne iradis en la samaj piedosignoj?
12:19 Vi ankoraux nun cxiam pensas, ke ni nin senkulpigas antaux vi. Antaux Dio, ni parolas en Kristo. Sed cxio, amataj miaj, estas por via edifo.
12:20 CXar mi timas, ke veninte, mi iel ne trovos vin tiaj, kiajn mi volas;  kaj ke mi mem estos trovata tia, kian vi ne volas; ke iel estos malpaco,  jxaluzo, koleroj, partioj, kalumnioj, murmurado, sxveligxoj, tumultoj;
12:21 ke kiam mi revenos, mia Dio min humiligos antaux vi, kaj mi malgxojos pro multaj, kiuj jam antauxe pekis kaj ne pentis pri la malpureco kaj adulto kaj volupto, kiujn ili faris.
13:1 Jen la trian fojon mi venas al vi. Laux la diro de du atestantoj aux tri cxiu vorto estu konfirmita.
13:2 Mi antauxdiris, kaj mi nun antauxdiras, kiel cxeestante la duan fojon,  tiel nun forestante, al la jam pekintaj kaj al cxiuj ceteraj, ke se mi revenos, mi ne indulgos;
13:3 cxar vi sercxas pruvon de tio, ke parolas en mi Kristo, kiu rilate al vi ne estas malforta, sed energias en vi;
13:4 cxar li estis krucumita pro malforto, tamen li vivas per la potenco de Dio. CXar ni ankaux estas malfortaj kune kun li, sed ni vivos kune kun li per la potenco de Dio rilate al vi.
13:5 Provu vin mem, cxu vi estas en la fido; ekzamenu vin mem. Aux cxu vi ne scias pri vi mem, ke Jesuo Kristo estas en vi? se ja vi ne estas malaprobindaj.
13:6 Sed mi esperas, ke vi sciigxos, ke ni ne estas malaprobindaj.
13:7 Ni pregxas al Dio, ke vi faru nenian malbonon; ne por tio, ke ni montrigxu aprobataj, sed por ke vi faradu tion, kio estas honorinda, ecx kvankam ni estus malaprobindaj.
13:8 CXar ni ne povas fari ion kontraux la vero, sed nur por la vero.
13:9 CXar ni gxojas, kiam ni estas malfortaj kaj vi estas fortaj; ankaux ni pregxas por via perfektigxo.
13:10 Pro tio mi skribas cxi tion, forestante, por ke, cxeestante, mi ne agu severe laux la auxtoritato, kiun la Sinjoro donis al mi por edifado kaj ne por dejxetado.
13:11 Fine, fratoj, adiaux. Perfektigxu, konsoligxu, estu unuanimaj, vivu pace; kaj la Dio de amo kaj paco estos cxe vi.
13:12 Salutu unu la alian per sankta kiso.
13:13 CXiuj sanktuloj vin salutas.
13:14 La graco de la Sinjoro Jesuo Kristo kaj la amo de Dio kaj la kuneco de la Sankta Spirito estu kun vi cxiuj.


Next: Galatians

1:1 Pauxlo, apostolo (ne de homoj, nek per homo, sed per Jesuo Kristo, kaj Dio, la Patro, kiu levis lin el la mortintoj),
1:2 kaj cxiuj fratoj, kiuj estas kun mi, al la eklezioj de Galatujo:
1:3 Graco al vi kaj paco de Dio, la Patro, kaj de nia Sinjoro Jesuo Kristo,
1:4 kiu sin donis pro niaj pekoj, por liberigi nin el la nuna malbona mondo,  laux la volo de nia Dio kaj Patro;
1:5 al kiu estu la gloro por cxiam kaj eterne. Amen.
1:6 Mi miras, ke tiel rapide vi forigxas for de Tiu, kiu vokis vin en la gracon de Kristo, al malsama evangelio;
1:7 kiu ja ne estas alia, sed trovigxas iuj, kiuj vin maltrankviligas kaj deziras renversi la evangelion de Kristo.
1:8 Tamen se ecx ni, aux angxelo el la cxielo, al vi instruus ian evangelion krom tiu, kiun ni jam al vi instruis, tiu estu anatemita.
1:9 Kiel ni antauxe diris, tiel nun mi denove diras:Se iu al vi instruas ian evangelion krom tiu, kiun vi ricevis, tiu estu anatemita.
1:10 CXar cxu mi nun influas homojn, aux Dion? aux cxu mi celas placxi al homoj? se mi ankoraux nun placxus al homoj, mi ne estus servisto de Kristo.
1:11 CXar mi sciigas vin, fratoj, rilate al la evangelio predikita de mi, ke gxi ne estas laux homo.
1:12 CXar mi ne ricevis gxin de homo, kaj gxi ne estas instruita al mi krom per malkasxo de Jesuo Kristo.
1:13 CXar vi iam auxdis pri mia estinta vivmaniero en Judismo, ke mi forte persekutis la eklezion de Dio kaj gxin atakis;
1:14 kaj mi plimulte progresis en Judismo, ol multaj miaj samagxuloj en mia nacio, estante multe pli fervoranima pri la tradicioj de miaj prapatroj.
1:15 Sed kiam bonvole placxis al Dio, kiu el la ventro de mia patrino apartigis min kaj per Sia graco min vokis,
1:16 por malkasxi en mi Sian Filon, por ke mi prediku lin inter la nacianoj:mi ne konsiligxis kun karno kaj sango,
1:17 kaj mi ne supreniris al Jerusalem, al la antaux mi apostoloj, sed mi tuj foriris en Arabujon, kaj poste mi revenis al Damasko.
1:18 Tiam, post tri jaroj, mi supreniris al Jerusalem, por viziti Kefason,  kaj mi restis kun li dek kvin tagojn.
1:19 Sed neniun alian el la apostoloj mi vidis, krom Jakobo, la frato de la Sinjoro.
1:20 Pri tio, kion mi skribas al vi, jen, antaux Dio, mi ne mensogas.
1:21 Poste mi venis en la regionojn de Sirio kaj Kilikio.
1:22 Kaj mi ankoraux estis vizagxe nekonata de la eklezioj de Judujo, kiuj estis en Kristo;
1:23 sed ili nur auxdis la jenon:Kiu nin iam persekutis, tiu nun predikas la fidon, kiun iam li atakis;
1:24 kaj ili gloris Dion en mi.
2:1 Tiam, post intertempo de dek kvar jaroj, mi denove supreniris al Jerusalem kun Barnabas, kunkondukante ankaux Titon.
2:2 Kaj mi supreniris laux Dia malkasxo; kaj mi prezentis al ili la evangelion, kiun mi predikas inter la nacianoj, sed aparte al la eminentuloj,  por ke mi ne estu vane kuranta, aux kurinta.
2:3 Sed ecx Titon, kiu estis kun mi, estante Greko, oni ne devigis cirkumcidigxi;
2:4 sed tio estis pro la kasxe enportitaj fratoj, kiuj ruze envenis, por spioni nian liberecon en Kristo Jesuo, por ke ili nin sklavigu;
2:5 al kiuj ni ne submetigxis cedeme, ecx por unu horo; por ke la vero de la evangelio restadu kun vi.
2:6 Sed el tiuj, kiuj sxajne iom valoris (kiaj ajn ili estis, tio por mi ne estas grava:cxe Dio ne estas personfavorado) -tiuj valoruloj nenion aldonis al mi;
2:7 sed kontrauxe, kiam ili vidis, ke je la evangelio de la necirkumcido mi estas komisiita tiel same, kiel Petro je la evangelio de la cirkumcido
2:8 (cxar Tiu, kiu forte energiis en Petro por la apostoleco de la cirkumcido, ankaux energiis en mi por la nacianoj),
2:9 Jakobo kaj Kefas kaj Johano, kiuj sxajne estis kolonoj, rimarkinte la gracon donitan al mi, donis al mi kaj al Barnabas la dekstrajn manojn de kunuleco, por ke ni iru al la nacianoj, kaj ili al la cirkumcidularo;
2:10 kondicxe nur, ke ni memoru la malricxulojn, kion ja mi klopodis jam fari.
2:11 Sed kiam venis Kefas al Antiohxia, mi lin rezistis vizagxon kontraux vizagxo, cxar li estis mallauxdinda.
2:12 CXar antaux ol iuj alvenis de Jakobo, li kunmangxis kun la nacianoj; sed kiam ili alvenis, li sin fortiris kaj apartigis, timante tiujn, kiuj estis el la cirkumcido.
2:13 Kaj la aliaj Judoj kune hipokritis, tiel ke ecx Barnabas mem fortirigxis per ilia hipokriteco.
2:14 Kaj kiam mi vidis, ke ili ne prave kondutas laux la vero de la evangelio, mi diris al Kefas antaux cxiuj:Se vi, estante Judo, naciane vivas,  kaj ne kiel Judoj, kial vi devigas la nacianojn agi laux Judismo?
2:15 Ni, nature Judoj, kaj ne pekuloj el la nacianoj,
2:16 sciante, ke pravigxas homo ne per faroj de la legxo, sed nur per fido al Jesuo Kristo, ni mem en Kristo Jesuo kredis, por ke ni pravigxu per fido al Kristo, kaj ne per faroj de la legxo; tial, ke per faroj de la legxo neniu karno pravigxos.
2:17 Sed se, dezirante pravigxi en Kristo, ni mem montrigxis pekuloj, cxu Kristo estas servanto de peko? Nepre ne!
2:18 CXar se mi rekonstruas tion, kion mi detruis, mi montras min pekulo.
2:19 CXar per la legxo mi al la legxo mortis, por ke mi al Dio vivu.
2:20 Kun Kristo mi krucumigxis, tamen mi vivas; jam ne mi mem, sed Kristo vivas en mi; kaj tiun vivon, kiun mi vivas en karno, mi vivas en fido al la Filo de Dio, kiu min amis kaj sin donis pro mi.
2:21 Mi ne vanigas la gracon de Dio; cxar se per la legxo venas justeco,  Kristo ja vane mortis.
3:1 Ho malsagxaj Galatoj, kiu vin ensorcxis? vin, antaux kies okuloj Kristo Jesuo estis publike prezentita krucumita.
3:2 Nur la jenon mi deziras sciigxi de vi:CXu per faroj de la legxo vi ricevis la Spiriton, aux per la auxdado de fido?
3:3 CXu vi tiel malsagxaj estas? komencinte en Spirito, cxu vi en karno nun perfektigxas?
3:4 CXu vi vane tiom suferis? se ja tio estas vana.
3:5 CXu do Tiu, kiu donas al vi la Spiriton kaj faras cxe vi miraklojn, tion faras per faroj de la legxo, aux per la auxdado de fido?
3:6 Tiel same, kiel Abraham kredis al Dio, kaj tio estis kalkulita al li kiel virto.
3:7 Sciu do, ke tiuj, kiuj rilatas al fido, estas filoj de Abraham.
3:8 Antauxvidante do, ke per fido Dio pravigos la nacianojn, la Skribo antauxpredikis la evangelion al Abraham, dirante:Benigxos per vi cxiuj gentoj.
3:9 Tial do tiuj, kiuj rilatas al fido, benigxas kun la fidela Abraham.
3:10 CXar cxiuj, kiuj rilatas al faroj de la legxo, estas sub malbeno; cxar estas skribite:Malbenita estas cxiu, kiu ne persistos en cxio, kio estas skribita en la libro de la legxo, por plenumi gxin.
3:11 Sed ke neniu pravigxas antaux Dio per la legxo, estas evidente; cxar:La virtulo vivos per fido;
3:12 kaj la legxo ne rilatas al fido; sed:Kiu plenumas ilin, tiu vivos en ili.
3:13 Kristo elacxetis nin el la malbeno de la legxo, farigxinte malbeno pro ni; cxar estas skribite:Malbenita estas cxiu, kiu pendas sur lignajxo;
3:14 por ke venu sur la nacianojn la beno de Abraham en Kristo Jesuo; por ke per fido ni ricevu la promeson de la Spirito.
3:15 Fratoj, mi parolas laux homo:Konfirmitan interligon, ecx nur homan,  neniu nuligas nek prialdonas.
3:16 Sed al Abraham kaj al lia semo la promesoj estis parolitaj. Li ne diras:Kaj al semoj, kvazaux pri multaj; sed kvazaux unu:Kaj al via semo, kiu estas Kristo.
3:17 Sed jen kion mi diras:Interligon, antauxe konfirmitan de Dio, la legxo,  kiu venis kvarcent tridek jarojn poste, ne nuligas, tiel ke gxi malefektivigus la promeson.
3:18 CXar se la heredajxo estas de la legxo, gxi jam ne estas de promeso; sed Dio gxin donis al Abraham per promeso.
3:19 Kio do estas la legxo? GXi estis aldonita kauxze de eraroj, gxis venos la idaro, al kiu la promeso estas donita; ordigite per angxeloj en la mano de interulo.
3:20 Interulo ne estas de unu, sed Dio estas unu.
3:21 CXu do la legxo kontrauxstaras al la promesoj de Dio? Nepre ne! cxar se estus donita legxo, kiu povus vivigi, efektive justeco estus per la legxo.
3:22 Tamen la Skribo kune ensxlosis cxion sub peko, por ke la promeso per fido al Kristo Jesuo estu donata al cxiuj, kiuj fidas.
3:23 Sed antaux ol fido venis, ni estis gardataj sub la legxo, ensxlositaj por la fido malkasxota.
3:24 Tial la legxo farigxis nia pedagogo, kondukanta al Kristo, por ke ni pravigxu per fido.
3:25 Sed nun, post kiam la fido alvenis, ni jam ne estas sub pedagogo.
3:26 CXar vi cxiuj per la fido estas filoj de Dio en Kristo Jesuo.
3:27 CXar cxiuj el vi, kiuj al Kristo baptigxis, surmetis al si Kriston.
3:28 Ne estas ja Judo nek Greko, ne estas sklavo nek liberulo, ne estas ja vira kaj virina; cxar vi cxiuj estas unu en Kristo Jesuo.
3:29 Se do vi apartenas al Kristo, vere vi estas la idaro de Abraham, kaj heredantoj laux la promeso.
4:1 Kaj mi sciigas vin, ke tiel longe, kiel la heredanto estas infano, li neniel malsimilas sklavon, kvankam li estas estro de cxio;
4:2 sed li estas sub guvernantoj kaj administrantoj, gxis la templimo difinita de la patro.
4:3 Tiel ankaux ni, dum ni estis infanoj, estis en sklaveco sub la elementoj de la mondo;
4:4 sed kiam venis la pleneco de la tempo, Dio elsendis Sian Filon, el virino naskitan, sub legxo naskitan,
4:5 por reacxeti tiujn, kiuj estas sub la legxo, por ke ni ricevu la filadopton.
4:6 Kaj cxar vi estas filoj, Dio elsendis la Spiriton de Sia Filo en niajn korojn, kriantan, Aba, Patro!
4:7 Tiel ke cxiu el vi estas jam ne sklavo, sed filo; kaj se filo, ankaux heredanto per Dio.
4:8 Tamen, tiam ne konante Dion, vi estis en sklaveco al tiuj, kiuj nature ne estas dioj;
4:9 sed jam nun konante Dion, aux pli gxuste, de Dio konate, kial vi returnigxas al la malfortaj kaj mizeraj elementoj, al kiuj vi deziras denove sklavigxi?
4:10 Vi observas tagojn kaj monatojn kaj tempojn kaj jarojn.
4:11 Mi timas pri vi, ke eble mi vane laboris cxe vi.
4:12 Mi petegas vin, fratoj, estu kiel mi, cxar mi ankaux estas kiel vi. Vi neniel al mi malbonfaris;
4:13 sed vi scias, ke pro malforteco de la karno mi la unuan fojon predikis al vi la evangelion;
4:14 kaj vian elprovon en mia karno vi ne malestimis nek abomenis, sed kvazaux angxelon de Dio vi akceptis min, kvazaux Kriston Jesuon.
4:15 Kie do estas via singratulado? mi atestas al vi, ke se estus eble, vi estus elsxirintaj viajn okulojn kaj donintaj ilin al mi.
4:16 CXu mi do per verdirado farigxis al vi malamiko?
4:17 Ili fervore sercxas vin, ne bone; ili ecx volas elsxlosi vin, por ke vi sercxu ilin.
4:18 Sed estas bone esti fervore sercxata cxiam en bona afero, kaj ne nur tiam, kiam mi estas cxe vi.
4:19 Miaj infanetoj, pro kiuj mi denove suferas naskodoloron, gxis Kristo formigxos en vi,
4:20 mi tute deziris esti cxe vi nun, kaj sxangxi mian vocxon; cxar vere mi dubas pri vi.
4:21 Diru al mi, vi, kiuj volas esti sub la legxo, cxu vi ne auxskultas la legxon?
4:22 CXar estas skribite, ke Abraham havis du filojn, unu el la sklavino kaj unu el la liberulino.
4:23 Tamen tiu el la sklavino naskigxis laux la karno, sed cxi tiu el la liberulino naskigxis per promeso.
4:24 CXi tio enhavas alegorion; cxar la du virinoj estas du interligoj, unu el la monto Sinaj, por sklaveco naskante, kiu estas Hagar.
4:25 CXar tiu Hagar estas la monto Sinaj en Arabujo, kaj prezentas la nunan Jerusalemon, cxar sxi estas sklavigita kune kun siaj infanoj.
4:26 Sed la supera Jerusalem estas libera, kiu estas patrino nia.
4:27 Estas ja skribite:      GXoju, ho senfruktulino, kiu ne naskis,   Sonigu kanton kaj gxojkriu, ho vi, kiu ne suferas naskodoloron;   CXar la forlasitino havos pli da infanoj, ol la havanta edzon.
4:28 Sed ni, fratoj, estas filoj de promeso tiel same, kiel Isaak.
4:29 Sed kiel tiam la laux karno naskita persekutis la lauxspiritulon, tiel estas ankaux nuntempe.
4:30 Sed kion diras la Skribo? Forpelu la sklavinon kaj sxian filon; cxar la filo de la sklavino ne heredos kun la filo de la liberulino.
4:31 Tial, fratoj, ni estas filoj ne de sklavino, sed de la liberulino.
5:1 Por libereco Kristo nin liberigis; tial staru fortike, kaj ne reimplikigxu en jugon de sklaveco.
5:2 Jen mi, Pauxlo, diras al vi, ke, se vi cirkumcidigxos, Kristo al vi tute ne utilos.
5:3 Mi denove atestas al cxiu homo cirkumcidata, ke li estas sxuldanto, por plenumi la tutan legxon.
5:4 Vi, kiuj volas vin pravigi per la legxo, apartigxis for de Kristo; vi forfalis de graco.
5:5 CXar ni en la Spirito atendas la esperon de justeco per la fido.
5:6 CXar en Kristo Jesuo nek cirkumcido nek necirkumcido valoras ion, sed nur fido, energianta per amo.
5:7 Vi bone kuradis; kiu vin malhelpis, ke vi ne obeu la veron?
5:8 CXi tiu influo ne venas de tiu, kiu vin vokas.
5:9 Malmulto da fermentajxo fermentigas la tutan mason.
5:10 Mi fidas pri vi en la Sinjoro, ke vi ne alie sentados; sed tiu, kiu malkvietigas vin, elportos sian propran jugxon, kiu ajn li estas.
5:11 Sed mi, fratoj, se mi ankoraux predikas cirkumcidon, kial mi estas ankoraux persekutata? tiuokaze la falpusxilo de la kruco estas formovita.
5:12 Mi volus, ke tiuj, kiuj vin maltrankviligas, sin fortrancxu.
5:13 CXar vi, fratoj, estas vokitaj al libereco; tamen ne uzu vian liberecon kiel pretekston por la karno, sed per amo servu unu la alian.
5:14 CXar la tuta legxo estas plenumata en unu diro, jene:Amu vian proksimulon kiel vin mem.
5:15 Sed se vi mordas kaj mangxegas unu la alian, gardu vin, ke vi ne estu detruitaj unu de la alia.
5:16 Sed mi diras:Iradu laux la Spirito, kaj la deziregon de la karno vi ne plenumos.
5:17 CXar la karno deziregas kontraux la Spirito, kaj la Spirito kontraux la karno; cxar cxi cxiuj interbatalas reciproke, por ke vi ne faru tion, kion vi volas.
5:18 Sed se vi estas kondukataj de la Sinjoro, vi jam ne estas sub la legxo.
5:19 Evidentaj estas la faroj de la karno, kiuj estas malcxasteco, malpureco,  voluptemo,
5:20 idolkulto, sorcxado, malamikeco, malpaco, jxaluzoj, koleregoj,  partiemeco, skismoj, herezoj,
5:21 envioj, ebrieco, dibocxado, kaj aliaj similaj; pri kiuj mi avertas vin,  kiel mi jam antauxe admonis vin, ke tiuj, kiuj tion faradas, ne heredos la regnon de Dio.
5:22 Sed la frukto de la Spirito estas amo, gxojo, paco, pacienco, komplezo,  bonkoreco, fideleco,
5:23 mildeco, sinregado; kontraux tiaj ne ekzistas legxo.
5:24 Kaj tiuj, kiuj apartenas al Kristo Jesuo, jam krucumis la karnon kun gxiaj pasioj kaj voluptoj.
5:25 Se ni vivas per la Spirito, en la Spirito ni ankaux iradu.
5:26 Ni ne farigxu fanfaronemaj, incitante kaj enviante unu la alian.
6:1 Fratoj, ecx se homo estos trovita en ia kulpo, vi, kiuj estas spiritaj,  restarigu tiun per spirito de mildeco; rigardante vin, cxiu sin mem, por ke vi ne estu tentataj.
6:2 Reciproke subtenadu viajn sxargxojn, kaj tiamaniere plenumu la legxon de Kristo.
6:3 CXar, se iu, estante nenio, sin estimas, kvazaux li estas io, li sin trompas.
6:4 Sed cxiu kontrolu sian propran faradon, kaj tiam li havos singratuladon pri si mem, kaj ne pri sia proksimulo.
6:5 CXar cxiu devas subteni sian propran portajxon.
6:6 Tiu, kiu estas instruata en la parolo de Dio, partoprenu kun tiu, kiu lin instruas, en cxiuj bonajxoj.
6:7 Ne trompigxu; Dio ne estas mokata; cxar cxion, kion oni semas, tion ankaux li rikoltos.
6:8 CXar kiu semas por sia karno, el la karno tiu rikoltos putradon; sed kiu semas por la Spirito, el la Spirito tiu rikoltos eternan vivon.
6:9 Kaj ni ne lacigxu en bonfarado; cxar gxustatempe ni rikoltos, se ni ne senfortigxos.
6:10 Tial laux nia oportuna tempo ni bonfaradu al cxiuj, precipe al tiuj,  kiuj apartenas al la familio de la fido.
6:11 Vidu, per kiaj grandaj literoj mi skribis al vi propramane.
6:12 Kiuj deziras sin paradi per la karno, tiuj devigas vin cirkumcidigxi;  sole por ke ili ne estu persekutataj pro la kruco de Kristo.
6:13 CXar ecx tiuj mem, kiuj cirkumcidigxas, ne observas la legxon; sed ili deziras, ke vi cirkumcidigxu, por ke ili fanfaronu pri via karno.
6:14 Sed por mi ne estu fanfarono krom pri la kruco de nia Sinjoro Jesuo Kristo, per kiu la mondo estas krucumita al mi, kaj mi al la mondo.
6:15 CXar nek cirkumcido nek necirkumcido estas io, sed nova kreitajxo.
6:16 Kaj kiuj irados laux tiu regulo, paco kaj kompato estu sur ili cxiuj,  kaj sur la Izrael de Dio.
6:17 De nun neniu min gxenu, cxar mi portas en mia korpo la signojn de Jesuo.
6:18 La graco de nia Sinjoro Jesuo Kristo estu kun via spirito, fratoj. Amen.


Next: Ephesians

1:1 Pauxlo, apostolo de Jesuo Kristo per la volo de Dio, al la sanktuloj,  kiuj estas en Efeso, kaj al la fideluloj en Kristo Jesuo:
1:2 Graco estu al vi kaj paco de Dio, nia Patro, kaj de la Sinjoro Jesuo Kristo.
1:3 Benata estu la Dio kaj Patro de nia Sinjoro Jesuo Kristo, kiu benis nin per cxia beno spirita en la cxielejoj en Kristo;
1:4 kiel Li elektis nin en li antaux la fondo de la mondo, por ke ni estu sanktaj kaj senmakulaj antaux Li en amo;
1:5 antauxdestininte nin por filadopto per Jesuo Kristo al Si mem, laux la aprobo de Sia volo,
1:6 al la lauxdo de la gloro de Lia graco, per kiu Li favoris nin en la Amata;
1:7 en kiu ni havas la elacxeton per lia sango, la pardonon de niaj pekoj,  laux la ricxo de lia graco,
1:8 kiun li abundigis al ni en cxia sagxeco kaj prudento,
1:9 sciiginte al ni la misteron de Lia volo, laux Lia bonvolo, kiun Li antauxdecidis en li,
1:10 por dispono en la pleneco de la tempo, por sumigi en Kristo cxion, kio estas en la cxieloj kaj sur la tero;
1:11 en li, en kiu ni farigxis heredajxo, destinite laux la antauxdecido de Tiu, kiu cxion faras laux la intenco de Sia volo;
1:12 por ke ni estu por la lauxdo de Lia gloro, ni, kiuj antauxe esperis en Kristo;
1:13 en kiu vi ankaux esperas, auxdinte la vorton de la vero, la evangelion de via savo; al kiu ankaux kredinte, vi estas sigelitaj per la Sankta Spirito de promeso,
1:14 kiu estas antauxgarantiajxo de nia heredajxo, por la elacxeto de la posedajxo, por lauxdo de Lia gloro.
1:15 Pro tio mi ankaux, auxdinte pri via fido al la Sinjoro Jesuo, kaj via amo al cxiuj sanktuloj,
1:16 ne cxesas danki pro vi, vin nomante en miaj pregxoj;
1:17 por ke la Dio de nia Sinjoro Jesuo Kristo, la Patro de gloro, donu al vi spiriton de sagxeco kaj malkasxo en la konado de Li;
1:18 dum la okuloj de via koro estas lumigataj, por ke vi sciu, kia estas la espero de Lia voko, kaj kia la ricxeco de la gloro de Lia heredajxo en la sanktuloj,
1:19 kaj kia la supermezura grandeco de Lia potenco al ni, kiuj kredas, laux la energio de la efikeco de Lia forto,
1:20 kiun Li faris en Kristo, relevante lin el la mortintoj, kaj sidigante lin dekstre de Li en la cxieloj,
1:21 multe super cxiu reganto kaj auxtoritato kaj potenco kaj regeco, kaj cxiu nomo nomata, ne nur en cxi tiu mondo, sed ankaux en la estonta;
1:22 kaj cxion Li metis sub liajn piedojn, kaj donis lin kiel kapon super cxio por la eklezio,
1:23 kiu estas lia korpo, la pleneco de Tiu, kiu plenigas cxion en cxio.
2:1 Kaj vin li vivigis, kiam vi estis malvivaj per eraroj kaj pekoj,
2:2 en kiuj vi iam iradis laux la vojo de cxi tiu mondo, laux la estro de la potenco de la aero, de la spirito, kiu nun energias en la filoj de malobeo;
2:3 inter kiuj ni cxiuj iam ankaux vivis, plenumante la dezirojn de nia karno, farante la volojn de la karno kaj de la menso, kaj ni estis laux naturo infanoj de kolerego, kiel ankaux la aliaj.
2:4 Sed Dio, estante ricxa en kompateco, pro Sia granda amo, per kiu Li amis nin,
2:5 ecx kiam ni estis malvivaj en niaj eraroj, nin vivigis en Kristo (per graco vi savigxis),
2:6 kaj nin levis, kaj nin kunsidigis en la cxielejoj en Kristo Jesuo;
2:7 por montri en la mondagxoj estontaj la superabundan ricxecon de Sia graco en korfavoro al ni en Kristo Jesuo:
2:8 cxar per graco vi savigxis per fido; ne per vi mem:gxi estas dono de Dio;
2:9 ne el faroj, por ke neniu fanfaronu.
2:10 CXar ni estas Lia faritajxo, kreitaj en Kristo Jesuo por bonaj faroj,  kiujn antauxarangxis Dio, por ke ni iradu en ili.
2:11 Kaj pro tio rememoru, ke iam vi, nacianoj laux la karno, nomataj la Necirkumcido cxe la tiel nomata Cirkumcido, mane farita sur la karno-
2:12 ke vi estis tiam sen Kristo, fremdigitaj for de la komunumo de Izrael,  kaj eksteruloj de la interligoj de la promeso, esperon ne havantaj kaj sen Dio en la mondo.
2:13 Sed nun en Kristo Jesuo vi, iam malproksimaj, proksimigxis en la sango de Kristo.
2:14 CXar nia paco estas li, kiu unuigis ambaux kaj rompis la intermuron de disigo,
2:15 en sia karno neniiginte la malamon, la legxon de ordonoj en dekretoj;  por krei en si el la du unu novan homon, tiel farante pacon;
2:16 kaj por kunakordigi ambaux en unu korpo al Dio per la kruco, mortiginte per tio la malamon;
2:17 kaj li venis kaj predikis pacon al vi malproksimaj kaj al la proksimaj;
2:18 cxar per li ni ambaux havas en unu Spirito alkondukon al la Patro.
2:19 Sekve vi jam estas ne fremduloj kaj paslogxantoj, sed samregnanoj kun la sanktuloj, kaj el la domanaro de Dio,
2:20 konstruitaj sur la fundamento de la apostoloj kaj profetoj, kies bazangula sxtono estas Kristo Jesuo mem;
2:21 en kiu cxiu aparta konstruajxo, bone kunigita, kreske farigxas sankta templo en Kristo;
2:22 en kiu vi ankaux estas kunkonstruitaj por sanktejo de Dio en la Spirito.
3:1 Pro tio mi, Pauxlo, malliberulo de Kristo Jesuo por vi nacianoj,
3:2 se vi auxdis pri la dispono de tiu graco de Dio, kiu estas donita al mi por vi,
3:3 ke per malkasxo la mistero estas sciigita al mi, kiel mi jam antauxe mallonge skribis,
3:4 per kio vi povas rimarki, dum vi legas, mian komprenon en la mistero de Kristo,
3:5 kiu en aliaj generacioj ne estis sciigita al la homidoj, kiel gxi nun malkasxigxis al liaj sanktaj apostoloj kaj profetoj en la Spirito,
3:6 ke la nacianoj estas kunheredantoj, kaj samkorpanoj, kaj partoprenantoj en la promeso en Kristo Jesuo per la evangelio,
3:7 al kiu mi farigxis servanto laux la dono de la graco de Dio, donita al mi laux la energio de Lia potenco.
3:8 Al mi, kiu estas malpli ol la malplej granda el cxiuj sanktuloj, cxi tiu graco estas donita, por ke mi prediku inter la nacioj la neesploreblan ricxon de Kristo;
3:9 kaj por ke mi klarigu al cxiuj, kia estas la dispono de la mistero kasxita tra cxiuj mondagxoj en Dio, kiu kreis cxion;
3:10 por ke nun konatigxu al la regantoj kaj auxtoritatoj en la cxielejoj,  per la eklezio, la multobla sagxeco de Dio,
3:11 laux la eterna decido, kiun Li faris en Kristo Jesuo, nia Sinjoro;
3:12 en kiu ni havas kuragxon kaj alkondukon en fidado per nia fido al li.
3:13 Pro tio mi petas, ke vi ne senfortigxu pro miaj suferoj por vi, kiuj estas via gloro.
3:14 Pro tio mi fleksas miajn genuojn antaux la Patro,
3:15 el kiu cxiu familio, en la cxielo kaj sur la tero, estas nomata,
3:16 por ke Li donu al vi, laux la ricxo de Sia gloro, ke vi estu potence fortigitaj en la interna homo, per Lia Spirito;
3:17 por ke Kristo logxu per fido en viaj koroj; tiel, ke vi, enradikigite kaj bazite en amo,
3:18 kapabligxu kun cxiuj sanktuloj kompreni, kio estas la largxeco kaj longeco kaj alteco kaj profundeco,
3:19 kaj scii la amon de Kristo, kiu superas scion, por ke vi plenigxu ecx gxis la pleneco de Dio.
3:20 Nun al Tiu, kiu povas tre abunde fari, super cxio, kion ni povas peti aux pensi, laux la potenco, kiu energias en ni,
3:21 estu gloro en la eklezio kaj en Kristo Jesuo gxis cxiuj generacioj por cxiam kaj eterne. Amen.
4:1 Mi do, malliberulo pro la Sinjoro, petegas vin, ke vi iradu inde je la voko, en kiu vi estas vokitaj,
4:2 kun cxia humileco kaj mildeco, kun toleremeco, paciencante unu al alia en amo,
4:3 penante konservi la unuecon de la Spirito en la ligilo de paco.
4:4 Estas unu korpo, kaj unu Spirito, kiel ankaux vi estas vokitaj en unu espero de via voko;
4:5 unu Sinjoro, unu fido, unu bapto,
4:6 unu Dio kaj Patro de cxiuj, kiu estas super cxiuj, kaj tra cxiuj, kaj en cxiuj.
4:7 Sed al cxiu el ni la graco estas donita, laux la mezuro de la dono de Kristo.
4:8 Tial li diras:      Kiam li supreniris alten, li alkondukis kaptitojn,   Kaj donis donacojn al homoj.
4:9 (CXi tio do:Li supreniris-kio gxi estas krom tio, ke li ankaux antauxe malsupreniris gxis la profundajxoj de la tero?
4:10 La malsuprenirinto-tiu sama estis la suprenirinto alte super cxiuj cxieloj, por plenigi cxion.)
4:11 Kaj unujn li donis por esti apostoloj; aliajn, profetoj; aliajn,  evangeliistoj; kaj aliajn, pasxtistoj kaj instruistoj;
4:12 por perfektigo de la sanktuloj, por la laboro de pastrado, por la konstruo de la korpo de Kristo,
4:13 gxis ni cxiuj atingos la unuecon de la fido kaj de la scio de la Filo de Dio, gxis la homo perfekta, gxis la mezuro de la matureco de la pleneco de Kristo;
4:14 por ke ni jam ne estu infanoj, onde jxetataj kaj cxirkauxpelataj de cxiu vento de doktrino, per jxonglado de homoj, per ruzo laux artifiko de trompo;
4:15 sed parolante la veron en amo, ni cxiel kreskadu en tiun, kiu estas la kapo, Kristo,
4:16 el kiu la tuta korpo, kunigita kaj kunfortikigita tra cxiu artiko de la livera sistemo, per energio, laux la mezuro de cxiu parto, faras kreskadon de la korpo, por la sinedifado en amo.
4:17 La jenon do mi diras, kaj protestas en la Sinjoro, ke vi ne plu iru tiel, kiel iras ankaux la nacianoj en la vanteco de siaj mensoj,
4:18 mallumigitaj en intelekto, fremdigitaj for de la vivo de Dio, pro la nescio, kiu estas en ili, pro la malmoleco de ilia koro;
4:19 kiuj, sensentigxinte, fordonis sin al malcxasteco por la praktikado de cxia malpureco kun avideco.
4:20 Sed vi ne tiel lernis Kriston;
4:21 se almenaux vi lin auxdis, kaj en li estis instruitaj, kiel en Jesuo estas vero;
4:22 por ke vi formetu, rilate al antauxa konduto, la malnovan homon,  pereeman laux trompaj deziroj,
4:23 kaj renovigxu rilate al la spirito de via menso,
4:24 kaj surmetu la novan homon, kreitan laux Dio en justeco kaj vera sankteco.
4:25 Pro tio, formetante malveron, cxiu parolu veron kun sia proksimulo, cxar ni estas membroj unu de alia.
4:26 Koleru kaj ne peku, la suno ne subiru sur via kolero;
4:27 ankaux ne donu lokon al la diablo.
4:28 SXtelinto ne plu sxtelu, sed prefere li laboru, farante bonon per siaj manoj, por ke li havu ion por doni al bezonanto.
4:29 El via busxo eliru neniu putra vorto, sed nur tio, kio estas bona, por konvena edifado, por ke gxi donu gracon al la auxdantoj.
4:30 Kaj ne cxagrenu la Sanktan Spiriton de Dio, en kiu vi estis sigelitaj al la tago de elacxeto.
4:31 CXia akreco kaj indigno kaj kolero kaj vocxbruado kaj kalumnio estu formetitaj el inter vi, kune kun cxia malico;
4:32 kaj estu bonfaraj unu al alia, bonkoraj, pardonantaj unu al alia, kiel ankaux Dio en Kristo pardonis al vi.
5:1 Estu do imitantoj de Dio, kiel infanoj amataj;
5:2 kaj iradu en amo, kiel Kristo nin amis kaj sin donis pro ni, donajxon kaj oferajxon al Dio por agrabla odorajxo.
5:3 Sed malcxasteco kaj cxia malpureco kaj avideco ne ecx estu nomataj inter vi, kiel decas por sanktuloj;
5:4 nek ia hontindajxo, nek sensenca parolado, nek tro libera babilado, kiuj ne konvenas; sed prefere dankesprimo.
5:5 CXar vi ja scias, ke cxiu malcxastulo kaj malpurulo kaj avidulo, kiu estas idolano, havas nenian heredon en la regno de Kristo kaj Dio.
5:6 Neniu vin trompu per vantaj vortoj; cxar pro tiuj aferoj venas sur la infanojn de malobeo la kolero de Dio.
5:7 Ne estu do partoprenantoj kun ili;
5:8 cxar iam vi estis mallumo, sed jam vi estas lumo en la Sinjoro; iru kiel infanoj de lumo
5:9 (cxar la frukto de la lumo estas en cxia boneco kaj justeco kaj vero),
5:10 provante, kio bone placxas al la Sinjoro;
5:11 kaj ne partoprenu kun la senfruktaj faroj de mallumo, sed prefere refutu ilin;
5:12 cxar estas hontinde ecx paroli pri tio, kion ili faras sekrete.
5:13 Sed cxio, kio estas refutata, estas elmontrata per la lumo, cxar cxio elmontrata estas lumo.
5:14 Tial estas dirite:Vekigxu, dormanto, kaj relevigxu el la mortintoj, kaj Kristo al vi lumos.
5:15 Zorgu do, ke vi atente iradu, ne kiel malsagxaj, sed kiel sagxaj;
5:16 elacxetante la tempon, cxar malbonaj estas la tagoj.
5:17 Ne estu do senprudentaj, sed komprenu, kio estas la volo de la Sinjoro.
5:18 Kaj ne ebriigxu per vino, en kio estas dibocxo, sed plenigxu per la Spirito;
5:19 parolante unu al alia per psalmoj kaj himnoj kaj kantoj spiritaj,  kantante kaj psalmante en viaj koroj al la Sinjoro,
5:20 dankante Dion, la Patron, cxiam pro cxio en la nomo de nia Sinjoro Jesuo Kristo;
5:21 submetigxante unu al alia en la timo al Kristo.
5:22 Edzinoj, submetigxu al viaj edzoj tiel same, kiel al la Sinjoro.
5:23 CXar edzo estas kapo de edzino, kiel ankaux Kristo estas kapo de la eklezio; kaj li estas la savanto de la korpo.
5:24 Sed kiel la eklezio sin submetas al Kristo, tiel ankaux edzinoj al edzoj en cxio.
5:25 Edzoj, amu viajn edzinojn, kiel Kristo amis la eklezion kaj pro gxi sin donis,
5:26 por ke li sanktigu gxin per akvolavo, kun la vorto,
5:27 por ke li starigu gxin antaux si glora eklezio, ne havanta makulon, nek malglatajxon, nek ion tian, sed por ke gxi estu sankta kaj sendifekta.
5:28 Tiel same devas edzoj ami siajn edzinojn kiel siajn proprajn korpojn.  Kiu amas sian edzinon, tiu amas sin mem;
5:29 cxar oni neniam malamas sian propran karnon, sed nutras kaj prizorgas gxin, kiel ankaux la Sinjoro la eklezion;
5:30 cxar ni estas membroj de lia korpo.
5:31 Tial viro forlasos sian patron kaj sian patrinon, kaj aligxos al sia edzino, kaj ili du estos unu karno.
5:32 CXi tiu mistero estas granda, sed mi parolas pri Kristo kaj la eklezio.
5:33 Tamen ankaux cxiu el vi individue amu sian edzinon, kiel sin mem; kaj la edzino timu sian edzon.
6:1 Infanoj, obeu al viaj gepatroj en la Sinjoro, cxar tio decas.
6:2 Respektu vian patron kaj vian patrinon (gxi estas la unua ordono kun promeso),
6:3 por ke estu al vi bone kaj por ke longe dauxru via vivo sur la tero.
6:4 Kaj patroj, ne kolerigu viajn infanojn; sed nutradu ilin en la disciplino kaj admono de la Sinjoro.
6:5 Sklavoj, obeu al tiuj, kiuj laux la karno estas viaj sinjoroj, kun timo kaj tremo, en simpleco de via koro, kiel al Kristo;
6:6 ne laux okulservo, kiel homplacxantoj, sed kiel sklavoj de Kristo,  plenumante el la koro la volon de Dio;
6:7 kun bonvoleco servante, kiel al la Sinjoro, kaj ne al homoj;
6:8 sciante, ke, kian ajn bonon faras cxiu, cxu sklavo aux liberulo, tion saman li ricevos de la Sinjoro.
6:9 Kaj sinjoroj, agu tiel same al ili, forlasante minacon; sciante, ke via kaj ilia Sinjoro estas en la cxielo, kaj ne ekzistas cxe li personfavorado.
6:10 Cetere, fortigxu en la Sinjoro kaj en la forteco de lia potenco.
6:11 Surmetu la tutan armilaron de Dio, por ke vi povu kontrauxstari al la artifikoj de la diablo.
6:12 CXar nia luktado estas ne kontraux sango kaj karno, sed kontraux regantoj, kontraux auxtoritatoj, kontraux mondpotenculoj de la nuna mallumo,  kontraux la spiritaroj de malbono en la cxielejoj.
6:13 Tial prenu al vi la tutan armilaron de Dio, por ke vi povu rezisti en la malbona tago, kaj, farinte cxion, stari.
6:14 Staru do, cxirkauxzoninte la lumbojn per vero, kaj surmetinte la kirason de justeco,
6:15 kaj ensxuiginte la piedojn per la pretigxo de la evangelio de paco;
6:16 super cxio tenante la sxildon de fido, per kiu vi povos estingi cxiujn fajrajn sagojn de la malbonulo.
6:17 Kaj ricevu la kaskon de savo, kaj la glavon de la Spirito, kiu estas la vorto de Dio;
6:18 per cxia pregxado kaj petegado en cxiu tempo pregxante en la Spirito,  kaj viglante por tio en cxia persisteco kaj petego por cxiuj sanktuloj,
6:19 kaj por mi, ke al mi estu donita parolpovo kun malfermo de mia busxo,  por ke mi sciigu kuragxe la misteron de la evangelio,
6:20 pro kiu mi estas ambasadoro en kateno, por ke mi parolu kuragxe en gxi,  kiel mi devus paroli.
6:21 Plue, por ke vi sciigxu pri miaj aferoj, kiel mi statas, raportos cxion al vi Tihxiko, la amata frato kaj fidela diakono en la Sinjoro,
6:22 kiun mi sendis al vi gxuste por tio, ke vi sciigxu pri nia stato kaj por ke li konsolu viajn korojn.
6:23 Paco estu al la fratoj, kaj amo kun fido de Dio, la Patro, kaj de la Sinjoro Jesuo Kristo.
6:24 Graco estu kun cxiuj, kiuj sendeklinigxe amas nian Sinjoron Jesuo Kristo.


Next: Philippians

1:1 Pauxlo kaj Timoteo, servistoj de Jesuo Kristo, al cxiuj sanktuloj en Kristo Jesuo, kiuj estas en Filipi, kun la episkopoj kaj diakonoj:
1:2 Graco al vi kaj paco estu de Dio, nia Patro, kaj de la Sinjoro Jesuo Kristo.
1:3 Mi dankas mian Dion cxe cxiu rememoro pri vi,
1:4 cxiam en cxiu mia pregxo por vi cxiuj farante la peton kun gxojo,
1:5 pro via partopreno en la evangelio de post la unua tago gxis nun;
1:6 pri tio mem fidante, ke Tiu, kiu komencis bonan faron cxe vi, gxin perfektigados gxis la tago de Jesuo Kristo;
1:7 kaj ja decas, ke mi tion sentu pri vi cxiuj, cxar vi havas min en via koro, kaj vi cxiuj estas kun mi partoprenantoj en la graco, kiel en miaj katenoj, tiel ankaux en la defendo kaj fortigado de la evangelio.
1:8 CXar Dio estas mia atestanto, kiel fervore mi sopiras al vi cxiuj laux la koramo de Kristo Jesuo.
1:9 Kaj mi pregxas, ke via amo abundu ankoraux plie kaj plie, en scio kaj cxia sagxo,
1:10 por ke vi aprobu la plej bonajn aferojn kaj estu sinceraj kaj senofendaj gxis la tago de Kristo,
1:11 plenigite de la fruktoj de justeco, kiuj estas per Jesuo Kristo, al la gloro kaj lauxdo de Dio.
1:12 Sed, fratoj, mi volas certigi vin, ke miaj aferoj plie efektivigxis por la progresado de la evangelio,
1:13 tiel, ke miaj katenoj estas evidentigitaj en Kristo tra la tuta Pretorio kaj cxie aliloke;
1:14 kaj la plimulto el la fratoj en la Sinjoro, pro miaj katenoj farigxinte sentimaj, supermezure kuragxas persiste elparoladi la vorton de Dio.
1:15 Unuj ja proklamas Kriston ecx envie kaj malpace, sed aliaj bonvole;
1:16 cxi tiuj kun amo, sciante, ke mi estas metita, por defendi la evangelion;
1:17 sed tiuj kun partieco predikas Kriston, ne sincere, supozante, ke ili aldonos doloron al miaj katenoj.
1:18 Kio do? nur tio, ke cxiamaniere, cxu pretekste aux vere, oni predikas Kriston:kaj pro tio mi gxojas kaj ankoraux plu gxojos.
1:19 CXar mi scias, ke cxi tio efikos al mia savo, per viaj pregxoj kaj la provizado de la Spirito de Jesuo Kristo,
1:20 laux mia fervora atendado kaj espero, ke mi pri nenio hontigxos, sed ke per cxia liberparolo, kiel cxiam, tiel ankaux nun, Kristo estos glorata en mia korpo, cxu per vivo aux per morto.
1:21 CXar cxe mi la vivado estas Kristo, kaj morti estas gajno.
1:22 Sed se mi vivados korpe, tio signifas pluan frukton de laboro; kaj mi ne scias, kion elekti.
1:23 CXar ambauxflanke mi estas embarasata, havante deziron foriri kaj esti kun Kristo, kio estas multe pli bona;
1:24 tamen mia restado en la karno estas pli bezona por vi.
1:25 Kaj tiel fidante, mi scias, ke mi restos kaj apudrestados kun vi cxiuj,  por via progreso kaj gxojo de fido;
1:26 por ke mi pli abunde en Kristo Jesuo gratulu min pri vi, per mia denova cxeestado kun vi.
1:27 Sed via vivmaniero nur estu inda je la evangelio de Kristo, por ke, cxu mi alvenos kaj vin vidos, aux forestos, mi auxdu pri viaj aferoj, ke vi fortike staras unuspirite, kunbatalantaj unuanime por la fido de la evangelio,
1:28 kaj neniel timigitaj de la kontrauxuloj:kio estas al ili certa signo de pereo, sed al vi certa signo (nepre de Dio) pri via savigxo;
1:29 cxar estas al vi permesite pro Kristo, ne sole kredi al li, sed ankaux suferi pro li;
1:30 havantaj la saman bataladon, kiun vi vidis cxe mi, kaj pri kiu vi nun auxdas, ke cxe mi gxi ankoraux ekzistas.
2:1 Se do en Kristo ekzistas ia konsolo, ia simpatio de amo, ia kunuleco de la Spirito, ia korfavoro kaj kompato,
2:2 plenigu mian gxojon, ke vi tiel same sentu, havante la saman amon,  estante unuanimaj, sampensaj,
2:3 nenion farante malpace aux arogante, sed kun humileco rigardante unu la alian kiel pli indan, ol li mem;
2:4 ne atentu cxiu siajn proprajn aferojn, sed cxiu ankaux la aferojn de aliaj.
2:5 Tiu sama spirito estu en vi, kiu estis ankaux en Kristo Jesuo,
2:6 kiu, estante en la formo de Dio, ne rigardis kiel sxatindajxon la egalecon kun Dio
2:7 sed sin malplenigis, alprenante la formon de sklavo, farigxante laux la bildo de homoj;
2:8 kaj trovigxinte lauxfigure kiel homo, li sin humiligis kaj farigxis obeema gxis morto, ecx gxis la morto per kruco.
2:9 Pro tio do Dio tre alte superigis lin, kaj donis al li nomon, kiu estas super cxia nomo,
2:10 por ke en la nomo de Jesuo klinigxu cxiu genuo, de encxieluloj kaj surteruloj kaj subteruloj,
2:11 kaj cxiu lango konfesu, ke Jesuo Kristo estas Sinjoro, al la gloro de Dio, la Patro.
2:12 Tial, miaj amatoj, kiel vi cxiam obeis, ne nur dum mia cxeestado cxe vi,  sed nun ecx pli multe dum mia forestado, ellaboru kun timo kaj tremo vian propran savon;
2:13 cxar Dio estas Tiu, kiu elfaras en vi la volon kaj la energion laux Sia bonvolo.
2:14 CXion faru sen murmuroj kaj disputoj,
2:15 por ke vi estu senkulpaj kaj simplaj, filoj de Dio, neriprocxindaj, meze de perversa kaj malhonesta generacio, inter kiuj vi brilas kiel lumiloj en la mondo,
2:16 forte tenante la vorton de la vivo; por ke estu por mi io, pri kio mi povos min gratuli en la tago de Kristo, ke mi ne vane kuris kaj laboris.
2:17 Cetere, ecx se mi estas elversxata sur la oferon kaj servon de via fido,  mi gxojas kaj kungxojas kun vi cxiuj;
2:18 kaj tiel same vi ankaux gxoju kaj kungxoju kun mi.
2:19 Sed mi esperas en la Sinjoro Jesuo baldaux sendi al vi Timoteon, por ke mi ankaux refresxigxu, kiam mi certigxos pri via stato.
2:20 CXar mi havas neniun samsentan, kiu sincere zorgos pri via stato.
2:21 CXar cxiu celas siajn aferojn, ne la aferojn de Jesuo Kristo.
2:22 Sed vi ja konas lian provadon, ke kiel filo servas al sia patro, tiel li servis kun mi por la evangelio.
2:23 Lin do mi esperas tuj sendi, kiam mi certigxos, kio al mi okazos,
2:24 sed mi fidas al la Sinjoro, ke mi mem ankaux venos baldaux.
2:25 Tamen sxajnis al mi necese sendi al vi Epafroditon, mian fraton kaj kunlaboranton kaj kunbatalanton, vian senditon kaj helpanton por mia bezono;
2:26 cxar li sopiris al vi cxiuj, kaj forte maltrankviligxis pro tio, ke vi jam sciigxis pri lia malsano;
2:27 cxar efektive li malsanis, preskaux gxis morto; sed Dio kompatis lin,  kaj ne sole lin, sed ankaux min, por ke mi ne havu malgxojon super malgxojo.
2:28 Mi do sendis lin des pli diligente, por ke, revidante lin, vi gxoju, kaj ke mi estu sen malgxojo.
2:29 Akceptu lin do en la Sinjoro kun plena gxojo, kaj tiajn homojn honoru;
2:30 cxar pro la laboro por Kristo li alproksimigxis al morto, riskante sian vivon, por kompletigi tion, kio mankis cxe via servado al mi.
3:1 Fine, fratoj, gxoju en la Sinjoro. Tute ne gxenas min al vi skribi ripete, kaj por vi tio estas sendangxeriga.
3:2 Gardu vin kontraux la hundoj, gardu vin kontraux la malbonaguloj, gardu vin kontraux la karntrancxuloj;
3:3 cxar ni estas la cirkumciduloj, kiuj per la Spirito de Dio adoras, kaj nin gratulas pri Kristo Jesuo, kaj ne havas fidon al la karno;
3:4 kvankam mi mem povas havi fidon al la karno; se iu alia pretendas fidi la karnon, mi ja pli efektive;
3:5 cirkumcidita la okan tagon, el la raso Izraela, el la tribo de Benjamen,  Hebreo el Hebreoj; rilate la legxon, Fariseo;
3:6 rilate fervoron, persekutanto de la eklezio; rilate la justecon, kiu farigxas per la legxo, senkulpa.
3:7 Sed kio estis al mi gajno, tion mi rigardis kiel malgajnon pro Kristo.
3:8 Kaj efektive mi rigardas cxion kiel malgajnon pro la supereco de la scio de Kristo Jesuo, mia Sinjoro, pro kiu mi suferis malgajnon de cxio, kaj rigardas cxion kiel rubon, por ke mi gajnu Kriston,
3:9 kaj estu trovata en li, ne havante mian justecon, kiu devenas de la legxo, sed la justecon, kiu estas per la fido al Kristo, la justecon, kiu devenas de Dio sur fidon;
3:10 por ke mi sciu lin kaj la potencon de lia relevigxo kaj la kunulecon en liaj suferoj, konformigxinte al lia morto,
3:11 se mi povos iel atingi la relevigxon el la mortintoj.
3:12 Ne kvazaux mi jam trafis, aux jam perfektigxis; sed mi min pelas antauxen, se mi nur povos ekteni tion, pro kio mi estas tenata de Kristo Jesuo.
3:13 Miaj fratoj, mi ne rigardas min kiel jam ektenantan; sed nur jene:forgesante tion, kio estas malantauxe, kaj strebante al tio, kio estas antauxe,
3:14 mi min pelas al la celo, por akiri la premion de la supera voko de Dio en Kristo Jesuo.
3:15 CXiuj el ni do, kiuj estas perfektaj, tiel pensu; kaj se pri io vi pensas alie, tion ankaux Dio malkasxos al vi;
3:16 sed cxiaokaze, laux tio, kiom ni jam atingis, ni iradu.
3:17 Fratoj, estu kunimitantoj de mi; kaj observu tiujn, kiuj tiel iradas,  kiel vi havas nin kiel ekzemplon.
3:18 CXar iradas multaj, pri kiuj mi ofte diris al vi, kaj nun ecx plorante diras, ke ili estas malamikoj de la kruco de Kristo;
3:19 ilia fino estas pereo, ilia dio estas la ventro, kaj ilia gloro estas en ilia honto, ili atentas surterajxojn.
3:20 CXar nia burgxrajto estas en la cxielo, de kie ankaux ni atendas Savonton, la Sinjoron Jesuo Kristo,
3:21 kiu denove elformos la korpon de nia humiligxo, por ke gxi konformigxu al la korpo de lia gloro, laux la energio, per kiu li ecx povas cxion al si submeti.
4:1 Tial, miaj fratoj amataj kaj alsopirataj, mia gxojo kaj mia krono, tiel staru fortike en la Sinjoro, miaj amataj.
4:2 Mi admonas Euxodian, kaj mi admonas Sintihxen, ke ili estu unuanimaj en la Sinjoro.
4:3 Kaj mi petegas vin ankaux, sincera kunjugulo, helpu tiujn virinojn, cxar ili kunlaboris kun mi en la evangelio, kune kun Klemento kaj miaj ceteraj kunlaborantoj, kies nomoj estas en la libro de vivo.
4:4 GXoju en la Sinjoro cxiam; denove mi diros:GXoju.
4:5 Via mildeco estu konata al cxiuj. La Sinjoro estas proksima.
4:6 Pri nenio trozorgu; sed pri cxio, per pregxo kaj peto kun dankesprimo,  viaj deziroj sciigxu al Dio.
4:7 Kaj la paco de Dio, kiu superas cxian intelekton, gardos viajn korojn kaj pensojn en Kristo Jesuo.
4:8 Fine, fratoj, kio ajn estas vera, kio ajn honesta, kio ajn justa, kio ajn cxasta, kio ajn sxatinda, kio ajn bonfama; se estas ia virto, se estas ia lauxdo, tion pripensu.
4:9 Kion vi lernis kaj ricevis kaj auxdis kaj vidis en mi, tion faru; kaj la Dio de paco estos kun vi.
4:10 Sed mi forte gxojas en la Sinjoro, ke vi jam nun revivigis vian zorgon pri mi; vi ja estis zorgemaj, sed mankis al vi oportuna tempo.
4:11 Tamen mi ne parolas rilate bezonon; cxar mi lernis, en kia ajn stato mi estas, en tio esti kontenta.
4:12 Mi scias humiligxi, kaj mi scias ankaux esti en abundeco; cxie kaj cxiel mi lernis la sekreton plenigxi kaj malsati, havi abundon kaj havi mankon.
4:13 Mi cxion povas fari en tiu, kiu min fortikigas.
4:14 Tamen vi bone agis, partoprenante kun mi en mia suferado.
4:15 Kaj vi mem, Filipianoj, ankaux scias, ke en la komenco de la evangelio,  kiam mi foriris el Makedonujo, neniu eklezio komunikigxis kun mi rilate donadon kaj ricevadon, krom vi solaj;
4:16 cxar ecx en Tesaloniko vi pli ol unufoje sendis ion por mia bezono.
4:17 Mi ne deziras la donacon; sed mi deziras la frukton, kiu plimultigxos por via profito.
4:18 Sed mi havas cxion, kaj estas en abundeco; mi jam plenigxis, ricevinte per Epafrodito vian senditajxon, agrablan odorajxon, oferon akceptindan, kiu placxas al Dio.
4:19 Kaj mia Dio satigos cxian vian bezonon, laux Sia ricxo en gloro en Kristo Jesuo.
4:20 Nun al nia Dio kaj Patro estu gloro por cxiam kaj eterne. Amen.
4:21 Salutu cxiun sanktulon en Kristo Jesuo. La fratoj, kiuj estas kun mi,  vin salutas.
4:22 CXiuj sanktuloj vin salutas, precipe tiuj, kiuj estas el la domanaro de Cezaro.
4:23 La graco de la Sinjoro Jesuo Kristo estu kun via spirito.


Next: Colossians

1:1 Pauxlo, apostolo de Kristo Jesuo per la volo de Dio, kaj Timoteo, nia frato,
1:2 al la sanktuloj kaj fidelaj fratoj en Kristo, kiuj estas en Kolose:Graco al vi kaj paco estu de Dio, nia Patro.
1:3 Ni dankas Dion, la Patron de nia Sinjoro Jesuo Kristo, cxiam pregxante por vi,
1:4 auxdinte pri via fido en Kristo Jesuo kaj pri via amo al cxiuj sanktuloj,
1:5 pro la espero konservita por vi en la cxielo, pri kiu vi jam antauxe auxdis en la vorto de la vero de la evangelio,
1:6 kiu venis gxis vi, kiel ankaux en la tuta mondo gxi estas fruktodona kaj kreskanta, kiel ankaux en vi de post tiu tago, en kiu vi auxdis kaj eksciis la gracon de Dio laux la vero;
1:7 kiel vi lernis de Epafras, nia amata kunservanto, kiu estas fidela diakono de Kristo pro ni,
1:8 kaj kiu ankaux sciigis nin pri via amo en la Spirito.
1:9 Tial ni ankaux, de post la tago, en kiu ni tion auxdis, ne cxesas pregxi kaj peti por vi, ke vi plenigxu per la scio de Lia volo en cxia spirita sagxo kaj prudento,
1:10 por ke vi iradu inde je la Sinjoro, al cxia placxado, en cxia bona farado fruktodonaj kaj kreskantaj en la scio de Dio;
1:11 fortigitaj per cxia forto laux la potenco de Lia gloro, por cxia pacienco kaj toleremeco kun gxojo;
1:12 dankante la Patron, kiu tauxgigis nin por partopreno en la heredajxo de la sanktuloj en lumo,
1:13 kaj liberigis nin el la potenco de mallumo, kaj transportis nin en la regnon de la Filo de Sia amo;
1:14 en kiu ni havas la elacxeton, la pardonon de pekoj;
1:15 li estas bildo de la nevidebla Dio, la unuenaskito inter la tuta kreitaro;
1:16 cxar en li kreigxis cxio en la cxielo kaj sur la tero, cxio videbla kaj nevidebla, cxu tronoj, cxu regecoj, cxu estrecoj, cxu auxtoritatoj; cxio kreigxis per li, kaj por li;
1:17 kaj li estas antaux cxio, kaj en li cxio ekzistas.
1:18 Kaj li estas la kapo de la korpo, la eklezio; kaj li estas la komenco,  la unuenaskita el la mortintoj, por ke li farigxu superulo en cxio.
1:19 CXar la Patro bonvolis, ke en li la tuta pleneco logxu;
1:20 kaj per li kunakordigi cxion al Si mem, pacon farinte per la sango de lia kruco; per li cxion, cxu sur la tero, cxu en la cxielo.
1:21 Kaj vin, iam fremdigitajn, kaj mense malamikojn en malbonaj faroj, li tamen jam kunakordigis
1:22 en la korpo de sia karno, per morto, por starigi vin sanktaj kaj senmakulaj kaj neriprocxeblaj antaux li;
1:23 se efektive vi restas en la fido, fonditaj kaj fiksitaj kaj firmaj en la espero de la evangelio, kiun vi auxdis, kiu estas predikita tra la tuta kreitaro sub la cxielo, kaj kies diakono mi, Pauxlo, farigxis.
1:24 Nun mi gxojas pri miaj suferoj pro vi, kaj plenigas la mankon de la afliktoj de Kristo en mia karno pro lia korpo, kiu estas la eklezio;
1:25 kies diakono mi farigxis laux la arangxo de Dio, donita al mi pro vi,  por plenumi la vorton de Dio,
1:26 la misteron, kiu estas kasxita for de la mondagxoj kaj de la generacioj,  sed nun klarigita al liaj sanktuloj,
1:27 al kiuj Dio volis sciigi, kia estis la ricxeco de la gloro de cxi tiu mistero inter la nacianoj; kiu estas Kristo en vi, la espero de gloro;
1:28 kaj kiun ni anoncas, admonante cxiun homon kaj instruante cxiun homon en cxia sagxo, por ke ni starigu cxiun homon perfekta en Kristo Jesuo;
1:29 por tiu celo mi ankaux laboras, klopodante laux lia energio, kiu energias en mi kun potenco.
2:1 Mi volas do, ke vi sciu, kiel grandan klopodon mi havas pro vi, kaj pro tiuj en Laodikea, kaj pro cxiuj, kiuj ne vidis mian vizagxon en la karno;
2:2 por ke iliaj koroj konsoligxu, dum ili kunkrocxigxas en amo, kaj al cxia ricxeco de la plena certigxo de kompreno, por ke ili sciu la misteron de Dio,  Kriston,
2:3 en kiu estas kasxitaj cxiuj trezoroj de sagxeco kaj de scio.
2:4 Tion mi diras, por ke neniu vin trompu per parola allogeco.
2:5 CXar kvankam mi laux karno forestas, tamen laux spirito mi estas kun vi,  gxojante kaj vidante vian ordon kaj la firmecon de via fido al Kristo.
2:6 Kiel do vi ricevis Kriston Jesuon, la Sinjoron, tiel vi iradu en li,
2:7 enradikigite kaj konstruite en li, kaj firmigite en la fido, kiel vi estas instruitaj, kun abundo da dankesprimo.
2:8 Gardu vin, ke neniu prirabu vin per filozofio kaj vanta trompo, laux la tradicio de homoj, laux la elementoj de la mondo, kaj ne laux Kristo;
2:9 cxar en li korpe logxas la tuta pleneco de la Dieco,
2:10 kaj vi estas plenigitaj en li, kiu estas la kapo de cxia estreco kaj auxtoritato;
2:11 en kiu ankaux vi cirkumcidigxis per cirkumcido ne manfarita, en la demeto de la korpo de la karno, en la cirkumcido de Kristo;
2:12 enterigite kun li en bapto, en kiu ankaux vi estas kunlevitaj per la fido al la energio de Dio, kiu lin levis el la mortintoj.
2:13 Kaj vin, kiuj estis malvivaj per viaj eraroj kaj la necirkumcido de via karno, Li vivigis kun li, pardoninte al ni cxiujn erarojn;
2:14 elvisxinte la dekreton kontraux ni en ordonoj skribitan, kiu estis al ni malfavora, kaj li forprenis gxin el la mezo, najlinte gxin al la kruco;
2:15 kaj foriginte de si la estrecojn kaj la auxtoritatojn, parade malkasxis ilin, triumfante super ili en gxi.
2:16 Neniu do vin jugxu pri mangxajxo, aux trinkajxo, aux rilate al festo,  aux novmonato, aux sabato;
2:17 kiuj estas ombro de la estontajxoj, sed la korpo apartenas al Kristo.
2:18 Neniu forrabu de vi vian premion per memvola humileco kaj kulto de la angxeloj, entrudante sin en tion, kion li ne vidis, vante blovosxvelinte per sia karna menso,
2:19 kaj ne tenante sin al la Kapo, el kiu la tuta korpo, per la artikoj kaj ligiloj provizita kaj kunigita, kreskas laux la kreskigo de Dio.
2:20 Se vi mortis kun Kristo for de la elementoj de la mondo, kial, kiel vivantaj en la mondo, vi submetigxas al dekretoj:
2:21 Ne tusxu, ne gustumu, ne palpu,
2:22 pri cxio, kio pereas per la uzado, laux la ordonoj kaj doktrinoj de homoj?
2:23 CXio tio havas sxajnon de sagxeco en volokulto kaj humileco kaj severeco rilate al la korpo, sed ne en ia valoro por plensatigo de la karno.
3:1 Se do vi estas levitaj kun Kristo, sercxu tion, kio estas supre, kie Kristo sidas dekstre de Dio.
3:2 Atentu tion, kio estas supre, ne surterajxojn.
3:3 CXar vi mortis, kaj via vivo kasxigxis kun Kristo en Dio.
3:4 Kiam aperos Kristo, nia vivo, tiam vi ankaux kun li aperos en gloro.
3:5 Malvivigu do viajn membrojn, kiuj estas sur la tero:malcxastecon,  malpurecon, volupton, malbonan deziron, kaj avidecon, kiu estas idolkulto;
3:6 pro kio venas la kolero de Dio sur la filojn de malobeo;
3:7 en kiuj vi ankaux iam iradis, kiam vi vivis en ili.
3:8 Sed nun formetu ankaux la jenajn:koleron, pasian indignon, malicon,  kalumnion, hontindan parolon el via busxo;
3:9 ne mensogu unu al alia, cxar vi jam formetis la malnovan homon kun liaj agoj,
3:10 kaj surmetis la novan homon, kiu estas renovigata al scio laux la bildo de Tiu, kiu lin kreis;
3:11 kie ne povas esti Greko kaj Judo, cirkumcido kaj necirkumcido, barbaro,  Skito, sklavo, liberulo, sed Kristo estas cxio kaj en cxio.
3:12 Surmetu do, kiel elektitoj de Dio, sanktaj kaj amataj, koron de kompato,  bonkorecon, humilecon, mildecon, toleremecon;
3:13 reciproke paciencante kaj pardonante, se iu havas plendon kontraux iu;  kiel la Sinjoro pardonis vin, tiel vi ankaux faru;
3:14 kaj super cxion tion surmetu amon, kiu estas ligilo de perfekteco.
3:15 Kaj la paco de Kristo prezidu en viaj koroj, al kiu ankaux vi estas vokitaj en unu korpo, kaj estu dankemaj.
3:16 La vorto de Kristo logxu en vi ricxe, en cxia sagxeco; kaj instruu kaj admonu unu la alian per psalmoj kaj himnoj kaj spiritaj kantoj, kantante kun graco en viaj koroj al Dio.
3:17 Kaj kion ajn vi faras per vorto aux ago, faru cxion en la nomo de la Sinjoro Jesuo, dankante Dion, la Patron, per li.
3:18 Edzinoj, submetigxu al viaj edzoj, kiel decas en la Sinjoro.
3:19 Edzoj, amu viajn edzinojn, kaj ne maldolcxigxu kontraux ili.
3:20 Infanoj, obeu viajn gepatrojn en cxio, cxar tio placxas al la Sinjoro.
3:21 Patroj, ne kolerigu viajn infanojn, por ke ili ne senkuragxigxu.
3:22 Sklavoj, obeu en cxio al la sinjoroj laux la karno, ne per okulservo,  kiel homplacxantoj, sed en simpleco de koro, timante la Sinjoron;
3:23 kaj kion ajn vi faras, laboru plenanime, kiel por la Sinjoro, kaj ne por homoj,
3:24 sciante, ke de la Sinjoro vi ricevos la rekompencon de la heredajxo;  cxar vi servas la Sinjoron Kristo.
3:25 Sed cxiu maljuste faranta ricevos returne laux sia maljustajxo, kaj ne ekzistas personfavorado.
4:1 Sinjoroj, donu al viaj sklavoj justajxon kaj egalajxon, sciante, ke vi ankaux havas Sinjoron en la cxielo.
4:2 En pregxado persistu, viglante en gxi kun danko;
4:3 pregxante samtempe ankaux pro ni, por ke Dio malfermu al ni pordon por la vorto, por paroli la misteron de Kristo, pro kiu mi estas ankaux enkatenita;
4:4 por ke mi klarigu gxin, kiel mi devus paroli.
4:5 Iradu en sagxeco rilate al la eksteruloj, elacxetante la tempon.
4:6 Via parolo estu cxiam kun graco, spicita per salo, por ke vi sciu, kiel vi devus respondi al cxiu.
4:7 Pri cxiuj miaj aferoj sciigos vin Tihxiko, la amata frato kaj fidela diakono kaj kunservanto en la Sinjoro,
4:8 kiun mi sendis al vi gxuste por tio, ke vi sciigxu pri nia farto, kaj ke li konsolu viajn korojn,
4:9 kune kun Onesimo, la fidela kaj amata frato, kiu estas el vi. Ili sciigos vin pri cxiuj cxi tieaj aferoj.
4:10 Salutas vin Aristarhxo, mia kunmalliberulo, kaj Marko, kuzo de Barnabas (pri kiu vi ricevis ordonojn:se li venos al vi, akceptu lin),
4:11 kaj Jesu, nomata Justo, kiuj estas el la cirkumcido; tiuj solaj estas miaj kunlaborantoj por la regno de Dio, kiuj estis al mi konsolilo.
4:12 Salutas vin Epafras, kiu estas el vi, servisto de Kristo Jesuo, cxiam klopodeganta pro vi en siaj pregxoj, por ke vi staru perfektaj kaj konvinkitaj en la tuta volo de Dio.
4:13 CXar mi atestas pri li, ke li havas multan fervoron pro vi, kaj pro tiuj, kiuj estas en Laodikea, kaj en Hierapolis.
4:14 Salutas vin Luko, la amata kuracisto, kaj Demas.
4:15 Salutu la fratojn en Laodikea, kaj Nimfason, kaj la eklezion en ilia domo.
4:16 Kaj kiam la epistolo estos legita cxe vi, faru, ke gxi estu legata ankaux en la eklezio en Laodikea; kaj ke vi ankaux legu la epistolon el Laodikea.
4:17 Kaj diru al Arhxipo:Zorgu pri la diakoneco, kiun vi ricevis en la Sinjoro, por ke vi plenumu gxin.
4:18 La saluto per la propra mano de mi, Pauxlo. Memoru miajn katenojn. Graco estu kun vi.


Next: 1 Thessalonians

1:1 Pauxlo kaj Silvano kaj Timoteo al la eklezio de la Tesalonikanoj en Dio,  la Patro, kaj la Sinjoro Jesuo Kristo:Graco al vi kaj paco.
1:2 Ni cxiam dankas Dion pri vi cxiuj, memorigante pri vi en niaj pregxoj;
1:3 memorante sencxese vian laboron de fido kaj penadon de amo kaj paciencon de espero al nia Sinjoro Jesuo Kristo, antaux nia Dio kaj Patro;
1:4 sciante, fratoj, amataj de Dio, vian elekton,
1:5 cxar nia evangelio venis al vi ne nur parole, sed ankaux kun potenco kaj kun la Sankta Spirito kaj plena certigo; vi scias, kiaj homoj ni cxe vi montrigxis pro vi.
1:6 Kaj vi farigxis imitantoj de ni kaj de la Sinjoro, ricevinte la vorton en multe da aflikto, kun gxojo de la Sankta Spirito;
1:7 tiel, ke vi farigxis modelo por cxiuj kredantoj en Makedonujo kaj en la Ahxaja lando.
1:8 CXar de vi la vorto de la Sinjoro estas disehxita ne nur en Makedonujo kaj la Ahxaja lando, sed en cxiu loko via fido al Dio disvastigxis, tiel, ke ni ne bezonas diri ion.
1:9 CXar ili mem pri ni rakontas, kian alvenon ni havis cxe vi; kaj kiel vi vin turnis al Dio for de idoloj, por servi vivantan kaj veran Dion,
1:10 kaj atendi Lian Filon el la cxielo, la Filon, kiun Li levis el la mortintoj, Jesuon, kiu nin savas de la estonta kolerego.
2:1 CXar vi mem scias, fratoj, ke nia alveno al vi ne montrigxis senfrukta;
2:2 sed suferinte kaj insultite en Filipi, kiel vi scias, ni kuragxigxis en nia Dio prediki al vi la evangelion de Dio meze de granda konflikto.
2:3 CXar nia instruado ne devenis de eraro, nek de malpureco, kaj gxi ne estas kun ruzo;
2:4 sed kiel Dio nin aprobis, por konfidi al ni la evangelion, tiel ni parolas, por placxi ne al homoj, sed al Dio, kiu esploras niajn korojn.
2:5 CXar, kiel vi scias, ni neniam trovigxis kun vortoj flataj, nek kun avideca preteksto (Dio estas atestanto),
2:6 nek celante homan gloron cxe vi aux cxe iu alia, kvankam ni povis esti al vi sxargxaj, kiel apostoloj de Kristo.
2:7 Sed ni estis mildaj inter vi, kiel vartistino, fleganta siajn proprajn infanojn;
2:8 tiel same ni, sentante por vi koran inklinon, volonte tiam dividus kun vi, ne nur la evangelion de Dio, sed ankaux niajn proprajn animojn, cxar vi farigxis por ni tre karaj.
2:9 CXar vi memoras, fratoj, nian penadon kaj laboregon:nokte kaj tage laborante, por ke ni ne farigxu sxargxo por iu el vi, ni predikadis al vi la evangelion de Dio.
2:10 Vi estas atestantoj, kaj Dio ankaux, kiel sankte kaj juste kaj senkulpe ni kondutis cxe vi kredantoj;
2:11 kiel vi scias, ke por cxiu el vi ni estis kiel patro cxe siaj infanoj,  vin admonante kaj kuragxigante, kaj petegante,
2:12 ke vi iradu inde je Dio, kiu vin vokas en Sian regnon kaj gloron.
2:13 Pro cxi tio ankaux ni sencxese dankas Dion, ke ricevinte per nia parolo la vorton de Dio, vi akceptis ne la homan vorton, sed, kiel gxi vere estas,  la Dian vorton, kiu ankaux energias en vi, kiuj kredas.
2:14 CXar vi, fratoj, farigxis imitantoj de la eklezioj de Dio en Kristo Jesuo, kiuj estas en Judujo; cxar tiajn samajn suferojn vi ankaux spertis cxe viaj samlandanoj, kiajn tiuj cxe la Judoj,
2:15 kiuj mortigis la Sinjoron Jesuo kaj la profetojn, kaj nin elpelis, kaj ne placxas al Dio, kaj estas kontrauxuloj al cxiuj homoj;
2:16 ili malhelpis al ni prediki al la nacianoj, por ke ili savigxu, por kompletigi cxiam la sumon de siaj pekoj; kaj sur ilin venis la kolero gxis ekstrema mezuro.
2:17 Sed, fratoj, ni, senigite je vi dum kelka tempo, persone, ne kore, des pli fervore klopodis vidi vian vizagxon kun multa sopiro;
2:18 cxar ni deziris veni al vi; mi, Pauxlo, tion deziris pli ol unufoje; sed malhelpis nin Satano.
2:19 CXar kio estas nia espero, aux gxojo, aux krono de singratulado? CXu gxi ja ne estas vi, antaux nia Sinjoro Jesuo Kristo cxe lia alveno?
2:20 CXar vi estas nia gloro kaj nia gxojo.
3:1 Kiam do ni jam ne povis resti trankvilaj, ni decidis esti lasitaj solaj en Ateno;
3:2 kaj ni sendis Timoteon, nian fraton kaj servanton de Dio en la evangelio de Kristo, por firmigi vin kaj konsoli vin pri via fido,
3:3 por ke neniu estu sxancelita de tiuj afliktoj; cxar vi mem scias, ke ili apartenas al nia sorto.
3:4 CXar kiam ni estis cxe vi, ni antauxdiris al vi, ke ni nepre suferos; kaj tio efektive okazis, kiel vi ja scias.
3:5 Pro tio mi ankaux, kiam mi jam ne povis resti trankvila, sendis, por ke mi certigxu pri via fido, pro timo, ke eble la tentanto vin tentis kaj ke nia laboro farigxos senutila.
3:6 Sed kiam Timoteo, jxus veninte al ni de vi, donis al ni bonajn sciigojn pri via fido kaj via amo, kaj ke vi cxiam memoras nin bonkore, sopirante vidi nin, kiel ni ankaux vin,
3:7 pro tio ni konsoligxis, fratoj, pri vi, en cxia nia malgxojo kaj aflikto,  per via fido;
3:8 cxar nun ni vivas, se vi staras firme en la Sinjoro.
3:9 CXar kian dankon ni povas repagi al Dio pri vi, pro la tuta gxojo, per kiu ni gxojas pro vi antaux Dio;
3:10 nokte kaj tage pregxante fervore, ke ni povu vidi vian vizagxon kaj perfektigi la mankojn de via fido?
3:11 Nia Dio kaj Patro mem kaj nia Sinjoro Jesuo direktu nian vojon al vi;
3:12 kaj la Sinjoro pligrandigu kaj abundigu cxe vi la amon de unu al la alia kaj al cxiuj, kiel ni amas vin;
3:13 por ke li faru viajn korojn senkulpaj kaj sanktaj antaux nia Dio kaj Patro, cxe la alveno de nia Sinjoro Jesuo kun cxiuj liaj sanktuloj.
4:1 Fine do, fratoj, ni petegas kaj admonas vin en la Sinjoro Jesuo, ke kiamaniere vi lernis de ni, kiel vi devus iradi kaj placxi al Dio (kaj vi ja tiel iradas), tiamaniere vi pli kaj pli abunde agu.
4:2 CXar vi scias, kian admonon ni donis al vi en la Sinjoro Jesuo.
4:3 CXar jen estas la volo de Dio, via sanktigxo, ke vi vin detenu de malcxasteco;
4:4 ke cxiu el vi sciu preni al si sian propran ajxon en sankteco kaj honoro,
4:5 ne en la pasio de volupto, kiel la nacianoj, kiuj ne konas Dion;
4:6 ke neniu peku kaj trompu sian fraton en cxi tio; cxar la Eternulo estas vengxanto en cxio tio, kiel ankaux ni antauxavertis vin kaj atestis.
4:7 CXar Dio nin vokis ne por malpureco, sed por sanktigxo.
4:8 Tiu do, kiu malakceptas, malakceptas ne homon, sed Dion, kiu donas al vi Sian Sanktan Spiriton.
4:9 Sed pri amo al la frataro, vi ne bezonas, ke oni skribu al vi, cxar vi mem estas instruitaj de Dio ami unu la alian;
4:10 cxar vi ja tion faras al cxiuj fratoj, kiuj estas en la tuta Makedonujo.  Sed ni admonas vin, fratoj, ke vi amu pli kaj pli abunde,
4:11 kaj ke vi celu esti kvietaj, kaj fari viajn proprajn aferojn, kaj labori per viaj manoj, gxuste kiel ni al vi ordonis;
4:12 por ke vi iradu konvene antaux tiuj, kiuj estas ekstere, kaj por ke nenio al vi manku.
4:13 Sed ni ne volas, fratoj, ke vi ne sciu pri tiuj, kiuj endormigxis; por ke vi ne malgxoju, kiel la ceteraj, kiuj havas nenian esperon.
4:14 CXar se ni kredas, ke Jesuo mortis kaj relevigxis, tiel ankaux tiujn,  kiuj endormigxis en Jesuo, Dio venigos kun li.
4:15 CXar ni diras al vi per la vorto de la Sinjoro, ke ni, kiuj estos vivaj,  restantaj gxis la alveno de la Sinjoro, tute ne havos lokon antaux la endormigxintoj.
4:16 CXar la Sinjoro mem malsupreniros de la cxielo, kun signalkrio, kun la vocxo de la cxefangxelo, kaj kun la trumpeto de Dio; kaj la mortintoj en Kristo levigxos la unuaj;
4:17 poste ni, kiuj vivas, ankoraux restantaj, estos kune kun ili suprenkaptitaj en la nubojn, por renkonti la Sinjoron en la aero; kaj tiel ni estos por cxiam kun la Sinjoro.
4:18 Tial per tiuj vortoj konsolu unu la alian.
5:1 Sed pri la tempoj kaj okazoj, fratoj, vi ne bezonas, ke oni skribu al vi.
5:2 CXar vi mem tute bone scias, ke la tago de la Sinjoro venas, kiel sxtelisto en la nokto.
5:3 Dum oni diras:Paco kaj sendangxereco, tiam subita detruo venas sur ilin,  kiel naskodoloro al gravedulino, kaj ili tute ne forsavigxos.
5:4 Sed vi, fratoj, ne estas en mallumo tiel, ke tiu tago vin trafus kiel sxtelisto;
5:5 cxar vi cxiuj estas filoj de lumo kaj filoj de la tago; ni ne estas el la nokto, nek el mallumo;
5:6 tial ni ne dormu, kiel la ceteraj, sed ni viglu kaj estu sobraj.
5:7 CXar kiuj dormas, tiuj dormas en la nokto; kaj kiuj ebriigxas, tiuj ebriigxas en la nokto.
5:8 Sed cxar ni estas el la tago, ni estu sobraj, surmetante la kirason de fido kaj amo, kaj, kiel kaskon, la esperon de savo.
5:9 CXar Dio nin destinis ne al kolero, sed al la ricevo de savado per nia Sinjoro Jesuo Kristo,
5:10 kiu mortis por ni, por ke ni vivu kune kun li, cxu ni maldormos aux dormos.
5:11 Tial admonu vin reciproke kaj edifu unu la alian, kiel ankaux vi jam faradas.
5:12 Sed ni petegas vin, fratoj, koni tiujn, kiuj laboras cxe vi kaj estras cxe vi en la Sinjoro kaj vin admonas,
5:13 kaj estimi ilin treege kun amo pro ilia laboro. Estu pacemaj unu kun la alia.
5:14 Kaj ni petas vin, fratoj, admonu la senordulojn, kuragxigu la nebravulojn, subtenu la malfortulojn, estu paciencaj kontraux cxiuj.
5:15 Zorgu, ke neniu redonu al iu malbonon por malbono; sed cxiam sekvu tion,  kio estas bona, unu por alia kaj por cxiuj.
5:16 GXoju cxiam;
5:17 pregxu sencxese;
5:18 pri cxio donu dankon; cxar tia estas la volo de Dio en Kristo Jesuo pri vi.
5:19 Ne estingu la Spiriton;
5:20 ne malestimu profetajxojn;
5:21 elprovu cxion; tenu firme tion, kio estas bona;
5:22 detenu vin de cxia formo de malbono.
5:23 Kaj la Dio de paco vin sanktigu tute; kaj via spirito kaj animo kaj korpo estu plene konservitaj sen kulpo, cxe la alveno de nia Sinjoro Jesuo Kristo.
5:24 Fidela estas Tiu, kiu vin vokas, kiu ankaux faros.
5:25 Fratoj, pregxu por ni.
5:26 Salutu cxiujn fratojn per sankta kiso.
5:27 Mi solene petegas vin per la Sinjoro, ke oni legu cxi tiun epistolon antaux la tuta frataro.
5:28 La graco de nia Sinjoro Jesuo Kristo estu kun vi.


Next: 2 Thessalonians

1:1 Pauxlo kaj Silvano kaj Timoteo al la eklezio de la Tesalonikanoj en Dio,  nia Patro, kaj la Sinjoro Jesuo Kristo:
1:2 Graco al vi kaj paco de Dio, la Patro, kaj de la Sinjoro Jesuo Kristo.
1:3 Ni devas cxiam danki Dion pro vi, fratoj, kiel estas ja dece, pro tio, ke via fido kreskas treege, kaj abundas via reciproka amo de cxiu al cxiu,
1:4 tiel, ke ni mem fanfaronas pri vi en la eklezioj de Dio, pro via pacienco kaj fido sub cxiuj viaj persekutoj kaj afliktoj, kiujn vi elportadas;
1:5 tio estas evidenta signo de la justa jugxo de Dio; por ke vi montrigxu indaj je la regno de Dio, por kiu vi ankaux suferas;
1:6 cxar estas justajxo cxe Dio redoni afliktojn al tiuj, kiuj vin afliktas,
1:7 kaj al vi, la afliktataj, ripozon kun ni, cxe la malkasxigxo de la Sinjoro Jesuo el la cxielo kun la angxeloj de lia potenco,
1:8 en flamanta fajro, por venigi vengxon sur tiujn, kiuj ne konas Dion kaj ne obeas al la evangelio de nia Sinjoro Jesuo;
1:9 kiuj suferos punadon, eternan detruon de antaux la vizagxo de la Sinjoro kaj de la gloro de lia potenco,
1:10 kiam li venos por esti glorata en siaj sanktuloj, kaj esti admirata cxe cxiuj, kiuj ekkredis (cxar nia atestado cxe vi estis kredata) en tiu tago.
1:11 Por tiu celo ni ankaux konstante pregxas por vi, ke nia Dio vin trovu indaj je la voko, kaj kun potenco plenumu cxiun bonvolon de boneco kaj cxiun laboron de fido;
1:12 por ke la nomo de nia Sinjoro Jesuo estu glorata en vi, kaj vi en li,  laux la graco de nia Dio kaj la Sinjoro Jesuo Kristo.
2:1 Nun ni petegas vin, fratoj, koncerne la alvenon de nia Sinjoro Jesuo Kristo kaj nian alkolektigxon al li,
2:2 ke vi ne farigxu facile skueblaj mense, kaj ne konsternigxu, cxu per spirito, aux per parolo, aux per letero sxajne de ni, kvazaux la tago de la Sinjoro jam apudestus;
2:3 neniu vin trompu iamaniere; cxar nepre antauxe okazos la apostateco, kaj la homo de peko malkasxigxos, la filo de pereo,
2:4 kiu kontrauxmetas sin kaj levas sin super cxion, kion oni nomas Dio aux adoras; tiel, ke li sidas en la templo de Dio, elmontrante sin, kvazaux li estas Dio.
2:5 CXu vi ne memoras, ke mi diris tion al vi, dum mi estis kun vi?
2:6 Kaj nun vi scias, kio malhelpas, por ke li malkasxigxu siatempe.
2:7 CXar la mistero de maljusteco jam energias; sed restas ankoraux la malhelpanto, gxis li estos formovita.
2:8 Kaj tiam malkasxigxos la maljustulo, kiun la Sinjoro Jesuo detruos per la spiro de sia busxo kaj neniigos per la apero de sia alveno;
2:9 tiun, kies alveno estas pro la energio de Satano kun cxia potenco kaj kun signoj kaj mensogaj mirindajxoj,
2:10 kaj kun cxia trompo de maljusteco por la pereantoj, pro tio, ke ili ne ricevis la amon al la vero por esti savitaj.
2:11 Kaj pro tio Dio sendas al ili energion de eraro, tiel, ke ili kredos mensogon;
2:12 por ke estu jugxataj cxiuj, kiuj ne kredis la veron, sed trovis plezuron en maljusteco.
2:13 Sed ni devas cxiam danki Dion pro vi, fratoj, amataj de la Sinjoro, pro tio, ke Dio vin elektis de la komenco al savo en la sanktigo de la Spirito kaj kredo al la vero;
2:14 al kiu Li vin vokis per nia evangelio, por la akiro de la gloro de nia Sinjoro Jesuo Kristo.
2:15 Tial, fratoj, staru firme, kaj tenu la tradiciojn, kiujn vi lernis cxu per parolo, aux per ia letero nia.
2:16 Nia Sinjoro Jesuo Kristo mem, kaj Dio, nia Patro, kiu nin amis kaj al ni donis eternan konsolon kaj bonan esperon per graco,
2:17 konsolu viajn korojn kaj fortigu ilin por cxia bona faro kaj vorto.
3:1 Fine, fratoj, pregxu por ni, ke la vorto de la Sinjoro disvastigxu kaj estu glorata, kiel ankaux cxe vi;
3:2 kaj ke ni forsavigxu de senprudentaj kaj malbonaj homoj; cxar ne cxe cxiuj estas la fido.
3:3 Sed fidela estas la Sinjoro, kiu vin fortikigos kaj vin defendos kontraux la malbonulo.
3:4 Sed ni fidas la Sinjoron rilate vin, ke vi faras kaj faros tion, kion ni ordonas.
3:5 Kaj la Sinjoro direktu viajn korojn en la amon al Dio kaj en la paciencon de Kristo.
3:6 Ni ordonas al vi, fratoj, en la nomo de la Sinjoro Jesuo Kristo, ke vi vin apartigu for de cxiu frato, kiu iradas senorde kaj ne laux la tradicio,  kiun oni ricevis de ni.
3:7 CXar vi mem scias, kiel vi devas nin imiti; cxar ni ne kondutis senorde inter vi;
3:8 nek mangxis panon donace de iu, sed per laboro kaj penado, nokte kaj tage laborante, por ke ni ne farigxu sxargxo por iu el vi;
3:9 ne kvazaux ni ne havus tian rajton, sed por estigi nin ekzemplo antaux vi, ke vi nin imitu.
3:10 CXar ecx kiam ni estis cxe vi, la jenon ni ordonis al vi:Se iu ne volas labori, tiu ankaux ne mangxu.
3:11 CXar ni auxdas, ke inter vi iradas senorde kelkaj, kiuj tute ne laboras,  sed en cxies aferojn sin ensxovas.
3:12 Tiajn ni ordonas kaj admonas pro la Sinjoro Jesuo Kristo, ke kviete ili laboru kaj mangxu sian propran panon.
3:13 Sed vi, fratoj, ne lacigxu en bonfarado.
3:14 Sed se iu ne obeos al la parolo de cxi tiu nia epistolo, rimarku tiun,  kaj ne estu por li kamaradoj, por ke li hontigxu.
3:15 Tamen ne rigardu lin kiel malamikon, sed admonu lin kiel fraton.
3:16 La Sinjoro de paco mem donu al vi pacon cxiutempe kaj cxiumaniere. La Sinjoro estu kun vi cxiuj.
3:17 La saluto de mi, Pauxlo, per mia propra mano, kiu estas la signo en cxiu epistolo; tiel mi skribas.
3:18 La graco de nia Sinjoro Jesuo Kristo estu kun vi cxiuj.


Next: 1 Timothy

1:1 Pauxlo, apostolo de Kristo Jesuo, laux la ordono de Dio, nia Savanto, kaj Kristo Jesuo, nia espero,
1:2 al Timoteo, mia vera filo en fido:Graco, kompato, kaj paco de Dio, la Patro, kaj de Kristo Jesuo, nia Sinjoro.
1:3 Kiel mi, ekironte en Makedonujon, petis vin resti en Efeso, por ke vi admonu kelkajn homojn, ke ili ne instruu alian doktrinon,
1:4 nek atentu fabelojn kaj senfinajn genealogiojn, kiuj naskas diskutojn,  pli ol tiun administradon de Dio, kiu estas laux la fido-tiel faru.
1:5 Sed la celo de la admono estas amo el pura koro kaj bona konscienco kaj sincera fido;
1:6 kion maltrafinte, kelkaj homoj sin deturnis al vanta babilado,
1:7 dezirante esti instruistoj de la legxo, kvankam ili ne komprenas tion,  kion ili diras, nek tion, pri kio ili faras aserton.
1:8 Sed ni scias, ke la legxo estas bona, se oni gxin lauxlegxe uzas,
1:9 sciante, ke la legxo ekzistas ne por justulo, sed por homoj senlegxaj kaj malobeemaj, malpiaj kaj pekemaj, malsanktaj kaj profanaj, por patromortigantoj kaj patrinomortigantoj, hommortigantoj,
1:10 malcxastuloj kaj viruzacxantoj, homsxtelistoj, mensogantoj,  falsejxurantoj, kaj cxio ajn alia kontrauxa al la sana doktrino;
1:11 laux la konfidita al mi evangelio de la gloro de la benata Dio.
1:12 Mi dankas Kriston Jesuon, nian Sinjoron, kiu min kapabligas, tial, ke li trovis min fidela, destinante min al sia servado;
1:13 kvankam mi antauxe estis blasfemanto kaj persekutanto kaj insultanto;  tamen mi ricevis kompaton, cxar mi tion faris nesciante kaj nekredante;
1:14 kaj la graco de nia Sinjoro abunde suficxegis kun fido kaj amo, kiuj estas en Kristo Jesuo.
1:15 Fidinda estas la diro, kaj inda je plena akcepto, ke Kristo Jesuo envenis en la mondon, por savi pekantojn, el kiuj mi estas la cxefa;
1:16 tamen pro tiu kauxzo mi ricevis kompaton, por ke en mi, kiel la cxefa,  Jesuo Kristo elmontru sian tutan paciencegon, kiel ekzemplo por tiuj, kiuj poste kredos al li por eterna vivo.
1:17 Nun al la Regxo eterna, senmorta, nevidebla, la sola Dio, estu honoro kaj gloro por cxiam kaj eterne. Amen.
1:18 CXi tiun zorgadon mi komisias al vi, mia filo Timoteo, laux la profetajxoj, kiuj antauxiris sur vin, ke per ili vi militadu la bonan militon,
1:19 tenante la fidon kaj bonan konsciencon, kiun forpusxinte de si, kelkaj homoj sxippereis rilate la fidon;
1:20 el kiuj estas Himeneo kaj Aleksandro, kiujn mi transdonis al Satano, por ke ili lernu ne blasfemi.
2:1 Mi konsilas do, antaux cxio, fari petegojn, pregxojn, propetadojn,  dankojn por cxiuj;
2:2 por regxoj kaj cxiuj eminentuloj, por ke ni vivadu trankvile kaj kviete en plena pieco kaj seriozeco.
2:3 Tio estas bona kaj akceptebla antaux Dio, nia Savanto,
2:4 kiu volas, ke cxiuj homoj estu savitaj kaj venu al la scio de la vero.
2:5 CXar ekzistas unu Dio, kaj unu interulo inter Dio kaj homoj, homo, Kristo Jesuo,
2:6 kiu sin donis kiel elacxetajxon por cxiuj, ateston elmontrotan en konvenaj tempoj;
2:7 por kio mi estas nomita predikisto kaj apostolo (mi diras la veron, mi ne mensogas), instruisto por la nacianoj en fido kaj vero.
2:8 Mi deziras do, ke la viroj pregxu en cxiu loko, levante sanktajn manojn,  sen kolero kaj disputado.
2:9 Tiel same, ke virinoj sin vestu per decaj vestoj, kun modesteco kaj sobreco; ne kun harplektajxoj, aux oro, aux perloj, aux multekostaj vestoj;
2:10 sed (kio konvenas al virinoj konfesantaj la piecon) per bonfaroj.
2:11 Virino lernu en kvieteco kun cxia submetigxo.
2:12 Sed mi ne permesas al virino instruadi, nek regi super viro, sed esti en kvieteco.
2:13 CXar Adam kreigxis la unua, poste Eva;
2:14 kaj Adam ne trompigxis; sed la virino, trompite, falis en pekon;
2:15 sed sxi savigxos per la naskado, se ili dauxras en fido kaj amo kaj sanktigxo kun sobreco.
3:1 Fidinda estas la diro:Se iu celas episkopecon, tiu deziras bonan laboron.
3:2 Episkopo do devas esti neriprocxebla, edzo de unu edzino, sobra,  moderema, ordema, gastama, instruema,
3:3 ne vindrinkema, ne batema; sed mildanima, ne disputema, ne monamanto;
3:4 reganta bone sian propran domanaron, tenante siajn gefilojn sub regado kun cxia seriozeco
3:5 (sed se iu ne scias regi sian propran domon, kiel li zorgos pri la eklezio de Dio?);
3:6 ne novico, por ke li ne sxvelu per fiereco kaj ne falu en la kondamnon de la diablo.
3:7 Krom tio li devas havi bonan ateston de la eksteruloj, por ke li ne falu en riprocxon kaj kaptilon de la diablo.
3:8 Tiel same diakonoj devas esti seriozaj, ne duflanke parolantaj, ne tro amantaj vinon, ne avidantaj malhonoran gajnon;
3:9 tenantaj la misteron de la fido en pura konscienco.
3:10 Kaj tiuj ankaux estu unue provitaj; poste ili servu kiel diakonoj, se ili estos neriprocxeblaj.
3:11 Virinoj ankaux devas esti seriozaj, ne kalumniantoj, sobraj, fidelaj pri cxio.
3:12 La diakonoj estu edzoj de po unu edzino, regantaj bone siajn gefilojn kaj siajn proprajn domojn.
3:13 CXar tiuj, kiuj bone servadis kiel diakonoj, akiras al si bonan gradon kaj grandan kuragxon en la fido, kiu estas en Kristo Jesuo.
3:14 CXi tion mi skribas al vi, esperante veni al vi baldaux,
3:15 sed se mi prokrastos, por ke vi komprenu, kiel oni devas konduti en la domo de Dio, kiu estas la eklezio de la vivanta Dio, la kolono kaj bazo de la vero.
3:16 Kaj laux konsento, granda estas la mistero de pieco:Tiu, kiu elmontrigxis en la karno, pravigxis en la spirito, estis vidita de angxeloj,  pripredikita cxe la nacioj, prikredita en la mondo, prenita supren en gloro.
4:1 Sed la Spirito klare diras, ke en la venontaj tempoj kelkaj defalos de la fido, atentante delogantajn spiritojn kaj doktrinojn de demonoj,
4:2 per la hipokriteco de trompantoj, kiuj havas la konsciencon kauxterizitan kvazaux per brule varmega fero,
4:3 admonante ne edzigxi, kaj deteni sin de mangxajxoj, kiujn Dio kreis por ke ili estu danke ricevitaj de tiuj, kiuj kredas kaj scias la veron.
4:4 CXar cxiu kreitajxo de Dio estas bona, kaj nenio devas esti forjxetita,  se oni gxin ricevas kun dankesprimo,
4:5 cxar gxi estas sanktigita per la parolo de Dio kaj per pregxo.
4:6 Se vi memorigos la fratojn pri tio, vi estos bona servanto de Kristo Jesuo, nutrita per la vortoj de la fido kaj de la bona doktrino, kiun vi jam sekvis;
4:7 sed forrifuzu profanajn kaj avinajn fabelojn. Kaj ekzercu vin al pieco;
4:8 cxar korpa ekzercado malmulte utilas; sed pieco utilas al cxio, havante promeson pri la nuna vivo kaj pri la estonta.
4:9 Fidinda estas la diro, kaj inda je plena akcepto.
4:10 CXar por tio ni laboras kaj batalas, cxar ni apogas nian esperon sur la vivantan Dion, kiu estas la Savanto de cxiuj homoj, precipe de la kredantoj.
4:11 Tion ordonu kaj instruu.
4:12 Neniu malestimu vian junecon, sed vi estu ekzemplo al la kredantoj, per parolo, per konduto, per amo, per fido, per cxasteco.
4:13 GXis mi venos, atentu legadon, konsilon, instruadon.
4:14 Ne malsxatu la donacon, kiu estas en vi, donita al vi per profetado, kun la surmetado de la manoj de la presbiteraro.
4:15 Estu diligenta pri tiuj aferoj; dedicxu vin al ili, por ke via progreso evidentigxu al cxiuj.
4:16 Zorgu pri vi mem kaj pri via instruo. Persistu en tio; cxar, tion farante, vi savos vin mem, kaj tiujn, kiuj vin auxskultas.
5:1 Ne riprocxu maljunulon, sed konsilu lin, kiel patron; la pli junajn virojn, kiel fratojn;
5:2 la maljunulinojn, kiel patrinojn; la pli junajn virinojn, kiel fratinojn,  kun cxia cxasteco.
5:3 Respektu tiujn vidvinojn, kiuj estas efektive vidvinoj.
5:4 Sed se iu vidvino havas filojn aux nepojn, cxi tiuj lernu unue montri piecon cxe sia propra familio kaj rekompenci siajn gepatrojn; cxar tio estas akceptebla antaux Dio.
5:5 Tiu, kiu estas efektiva vidvino kaj izolitino, apogas sian esperon sur Dion, kaj persistas en petegoj kaj pregxoj nokte kaj tage.
5:6 Sed la voluptamanta, ankoraux vivante, malvivas.
5:7 Tion ankaux ordonu, por ke ili estu sen riprocxo.
5:8 Sed se iu ne zorgas pri siaj propraj, kaj precipe pri siaj familianoj,  tiu malkonfesis la fidon, kaj estas pli malbona ol nekredanto.
5:9 Estu registrata kiel vidvino tiu, kiu havas ne malpli ol sesdek jarojn,  estis edzino de unu viro,
5:10 estas bone atestata pri bonfarado, edukis infanojn, gastigis fremdulojn,  lavis la piedojn de la sanktuloj, helpis la suferantojn, kaj sekvis cxian bonfaradon.
5:11 Sed la pli junajn vidvinojn malakceptu; cxar post kiam ili ekfarigxos luksemaj kontraux Kristo, ili deziras edzinigxi,
5:12 meritante kondamnon, cxar ili vantigis sian unuan fidon.
5:13 Krom tio ili lernas esti senutilaj, rondirante de domo al domo; kaj ne sole senutilaj, sed ankaux babilemaj kaj sintrudemaj, parolante nekonvenajxojn.
5:14 Mi volas do, ke la pli junaj edzinigxu, nasku infanojn, mastrumadu, ne donu al la malamiko pretekston por kalumnio;
5:15 cxar kelkaj jam turnigxis flanken post Satano.
5:16 Se iu kredantino havas vidvinojn, sxi helpu ilin, kaj la eklezio ne estu sxargxata; por ke gxi helpu la efektivajn vidvinojn.
5:17 La presbiteroj, kiuj regas bone, estu rigardataj kiel indaj je duobla honoro, precipe tiuj, kiuj laboras super la vorto kaj instruado.
5:18 CXar la Skribo diras:Ne fermu la busxon al bovo drasxanta. Kaj:La laboristo meritas sian salajron.
5:19 Kontraux presbitero ne akceptu denuncon krom cxe du aux tri atestantoj.
5:20 La pekintojn riprocxu antaux la okuloj de cxiuj, por ke la ceteraj ankaux timu.
5:21 Mi admonas vin antaux Dio kaj Kristo Jesuo kaj la elektitaj angxeloj, ke vi zorgu pri tiuj aferoj sen antauxjugxo, farante nenion pro partieco.
5:22 Sur neniun surmetu la manojn tro rapidece, kaj ne estu partoprenanto en la pekoj de aliaj; konservu vin cxasta.
5:23 Ne plu estu akvotrinkanto, sed uzu iom da vino pro la stomako kaj viaj oftaj malfortoj.
5:24 La pekoj de unuj estas evidentaj, antauxirantaj al la jugxo; kaj aliajn homojn ili sekvas.
5:25 Tiel same ankaux ekzistas bonaj faroj, kiuj estas evidentaj, kaj la alispecaj ne povas esti kasxitaj.
6:1 CXiuj subjugaj sklavoj rigardu siajn estrojn kiel indajn je cxia honoro,  por ke la nomo de Dio kaj la doktrino ne estu blasfemataj.
6:2 Kaj tiuj, kiuj havas kredantajn estrojn, ne malestimu ilin tial, ke ili estas fratoj, sed servu al ili tiom pli, cxar tiuj, kiuj partoprenas en la Didonaco, estas fidelaj kaj amataj. Tion instruu kaj konsilu.
6:3 Se iu instruas malsame kaj ne konsentas al sanaj vortoj, la vortoj de nia Sinjoro Jesuo Kristo, kaj al la lauxpieca doktrino,
6:4 tiu estas fanfaronema, nenion sciante, sed malsana je demandoj kaj privortaj diskutoj, de kiuj naskigxas envio, malpaco, mallauxdoj, malbonaj suspektoj,
6:5 disputadoj de homoj mense perversigitaj kaj senigitaj je la vero,  supozantaj, ke la pieco estas gajnilo.
6:6 Sed la pieco kun kontenteco estas granda gajnilo;
6:7 cxar ni nenion enportis en la mondon, kaj ni ne povas ion forporti;
6:8 sed havante mangxajxojn kaj vestojn, ni estos per tio kontentaj.
6:9 Tamen tiuj, kiuj volas ricxigxi, falas en tenton kaj kaptilon kaj multajn malsagxajn kaj malutilajn dezirojn tiajn, kiaj dronigas la homojn en detruo kaj pereo.
6:10 CXar la amo al mono estas radiko de cxia malbono; celante al tio, kelkaj forvagis de la fido kaj sin trapikis per multaj malgxojoj.
6:11 Sed vi, ho homo de Dio, forsavigxu de tiaj aferoj, kaj sekvu justecon,  piecon, fidon, amon, paciencon, mildecon.
6:12 Batalu la bonan batalon de la fido, kaj ektenu la eternan vivon, al kiu vi estas vokita kaj konfesis la bonan konfeson antaux multaj atestantoj.
6:13 Mi vin admonas antaux Dio, kiu cxion vivigadas, kaj antaux Kristo Jesuo,  kiu antaux Pontio Pilato atestis la bonan konfeson,
6:14 ke vi plenumu la ordonon sen makulo, sen riprocxo, gxis la apero de nia Sinjoro Jesuo Kristo,
6:15 kiun aperon en Siaj propraj tempoj montros Tiu, kiu estas la benata kaj sola Potenculo, la Regxo de regxoj kaj Sinjoro de sinjoroj,
6:16 kiu sola havas senmortecon, logxante en lumo neatingebla, kaj kiun neniu vidis nek povas vidi, al kiu estu honoro kaj potenco eterna. Amen.
6:17 Admonu tiujn, kiuj estas ricxaj en la nuna mondo, ke ili ne estu arogantaj, kaj ke ili apogu sian esperon ne sur la malcertecon de la ricxo,  sed sur Dion, kiu donas al ni ricxe cxion por gxuado;
6:18 ke ili bone agadu, ke ili estu ricxaj je bonaj faroj, ke ili estu pretaj disdoni, simpatiemaj;
6:19 provizante por si bonan fundamenton kontraux la venonta tempo, por ke ili ektenu la efektivan vivon.
6:20 Ho Timoteo, gardu tion, kio estas komisiita al vi, deturnante vin for de la babiladoj kaj kontrauxparoloj de la falsenomata scio;
6:21 kiun konfesante, kelkaj maltrafis rilate la fidon.  Graco estu kun vi.


Next: 2 Timothy

1:1 Pauxlo, apostolo de Kristo Jesuo, per la volo de Dio, laux la promeso de vivo, kiu estas en Kristo Jesuo,
1:2 al Timoteo, mia amata filo:Graco, kompato, kaj paco de Dio, la Patro, kaj de Kristo Jesuo, nia Sinjoro.
1:3 Mi dankas Dion, kiun mi adoras de post miaj praavoj kun pura konscienco,  ke konstantan memoron mi havas pri vi en miaj pregxoj, nokte kaj tage
1:4 sopirante vidi vin, memorante viajn larmojn, por ke mi plenigxu de gxojo;
1:5 ricevinte rememoron pri la sincera fido, kiu estas en vi, kaj kiu logxis unue en via avino Lois kaj en via patrino Euxnike, kaj, mi konvinkigxis, en vi ankaux.
1:6 Pro tio mi memorigas vin, ke vi reekbruligu la donacon de Dio, kiu estas en vi per la surmetado de miaj manoj.
1:7 CXar Dio donis al ni spiriton ne de malkuragxeco, sed de potenco kaj amo kaj sinregado.
1:8 Ne hontu do pri la atesto de nia Sinjoro, nek pri mi, lia malliberulo;  sed kunelportu suferojn kun la evangelio laux la potenco de Dio,
1:9 kiu nin savis kaj vokis per sankta voko, ne laux niaj faroj, sed laux Sia propra antauxintenco kaj laux la graco donita al ni en Kristo Jesuo antaux tempoj eternaj,
1:10 sed nun malkasxita per la apero de nia Savanto Jesuo Kristo, kiu neniigis la morton kaj enlumigis la vivon kaj la senmortecon per la evangelio,
1:11 al kiu mi estas nomita predikisto kaj apostolo kaj instruisto.
1:12 Pro tio mi ankaux suferas tiel; tamen mi ne hontas; cxar mi konas tiun,  al kiu mi kredis, kaj mi konvinkigxis, ke li havas la povon gardi mian konfiditajxon gxis tiu tago.
1:13 Konservu la modelon de sanaj vortoj, kiujn vi auxdis de mi, en fido kaj amo, kiuj estas en Kristo Jesuo.
1:14 La bonan konfiditajxon gardu per la Sankta Spirito, kiu logxas en ni.
1:15 Vi scias, ke forturnigxis de mi cxiuj en Azio, el kiuj estas Figelo kaj Hermogenes.
1:16 La Sinjoro donu kompaton al la domo de Onesiforo; cxar li ofte min refresxigis, kaj li ne hontis pri mia kateno,
1:17 sed kiam li estis en Romo, li elsercxis min tre diligente kaj min trovis
1:18 (la Sinjoro donu al li, ke li trovu kompaton cxe la Sinjoro en tiu tago), kaj vi scias tre bone, kiom da servoj li faris en Efeso.
2:1 Vi do, mia filo, fortikigxu en la graco, kiu estas en Kristo Jesuo.
2:2 Kaj kion vi de mi auxdis inter multaj atestantoj, tion transdonu al fidelaj homoj, kompetentaj instrui ankaux aliajn.
2:3 Vi do elportu suferojn, kiel bona militisto de Jesuo Kristo.
2:4 Neniu militanto sin implikas en la aferojn de cxi tiu vivo; por ke li placxu al sia varbinto.
2:5 Kaj se iu konkuras kiel atleto, li ne estas kronata, se li ne lauxregule konkuris.
2:6 La laboranta terkultivisto devas la unua partopreni en la fruktoj.
2:7 Konsideru tion, kion mi diras; cxar la Sinjoro donos al vi komprenon pri cxio.
2:8 Memoru Jesuon Kriston, levitan el la mortintoj, el la idaro de David,  laux mia evangelio;
2:9 en gxi mi elportas suferadon gxis ligiloj, kiel krimulo, sed la vorto de Dio ne estas ligita.
2:10 Tial mi suferas cxion pro la elektitoj, por ke ili ankaux atingu la en Kristo Jesuo savon kun gloro eterna.
2:11 Fidinda estas la diro:CXar se ni mortis kun li, ni ankaux vivos kun li;
2:12 se ni suferas, ni ankaux regxos kun li; se ni malkonfesos lin, li ankaux nin malkonfesos;
2:13 se ni malfidas, li restas fidela; cxar li ne povas malkonfesi sin mem.
2:14 Memorigu ilin pri tio, admonante ilin antaux la Sinjoro, ke ili ne vortobatalu, kio estas neniel utila, kun risko de sxancelo por la auxdantoj.
2:15 Klopodu prezenti vin cxe Dio kiel aprobita, laboranto senriprocxa,  gxuste pritaksante la vorton de la vero.
2:16 Sed evitu profanajn babiladojn; cxar ili iros antauxen al pli multe da malpieco,
2:17 kaj ilia parolo dismordos kiel gangreno; el kiuj estas Himeneo kaj Fileto,
2:18 kiuj pri la vero eraris, dirante, ke la relevigxo estas jam pasinta; kaj ili renversas la fidon de kelkaj.
2:19 Tamen la firma fundamento de Dio staras, havante la jenan sigelon:La Sinjoro konas tiujn, kiuj estas liaj, kaj:Foriru de maljusteco cxiu, kiu nomas la nomon de la Sinjoro.
2:20 Sed en granda domo estas vazoj ne nur oraj kaj argxentaj, sed ankaux lignaj kaj argilaj, kaj unuj por honoro kaj aliaj por malhonoro.
2:21 Se do iu purigos sin de cxi tiuj, li estos vazo por honoro, sanktigita,  tauxga por la mastro, pretigita por cxiu bona laboro.
2:22 Sed forkuru de junulaj voluptoj, kaj sekvu justecon, fidon, amon, pacon,  kune kun tiuj, kiuj vokas la Sinjoron el pura koro.
2:23 Sed malsagxajn kaj neklerajn demandojn evitu, sciante, ke ili naskas malpacojn.
2:24 Kaj la servisto de la Sinjoro devas ne malpaci, sed esti afabla al cxiuj, instruema, tolerema,
2:25 en humileco instruante tiujn, kiuj kontrauxstaras; eble Dio donos al ili penton, por ke ili venu al scio de la vero,
2:26 kaj por ke ili sobraj eligxu el la kaptilo de la diablo, kaptite de li,  por plenumi lian volon.
3:1 Sed sciu, ke en la lastaj tagoj venos dangxeraj tempoj.
3:2 CXar homoj estos sinamantaj, monamantaj, fanfaronemaj, arogantaj,  insultemaj, malobeemaj al gepatroj, sendankaj, nesanktaj,
3:3 neparencamaj, nepacigeblaj, kalumniemaj, nesinregantaj, malmildaj, ne bonamantaj,
3:4 perfidemaj, pasiemaj, ventoplenaj, plezuron amantaj pli ol Dion;
3:5 havante sxajnon de pieco, sed neinte gxian potencon; de cxi tiuj ankaux vin forturnu.
3:6 CXar el cxi tiuj estas tiuj, kiuj rampas en domojn, kaj forkaptas malsagxajn virinojn, sxargxitajn de pekoj, forkondukatajn per diversaj voluptoj,
3:7 cxiam lernantajn, kaj neniam kapablajn veni al la scio de la vero.
3:8 Kaj kiel Janes kaj Jambres kontrauxstaris al Moseo, tiel same cxi tiuj ankaux kontrauxstaras al la vero, homoj kun malnobligita spirito, por la fido senvaloraj.
3:9 Sed ili ne plu iros antauxen; cxar ilia malsagxeco evidentigxos al cxiuj,  kiel ankaux farigxis cxe tiuj.
3:10 Sed vi sekvis mian instruon, konduton, celon, fidon, toleremecon, amon,  paciencon,
3:11 persekutojn, suferojn, kiaj okazis al mi en Antiohxia, en Ikonio, en Listra; kiajn persekutojn mi suferis; kaj el cxio tio la Sinjoro min savis.
3:12 Jes, kaj cxiuj, kiuj volas vivi pie en Kristo Jesuo, estos persekutataj.
3:13 Sed malbonaj homoj kaj ruzuloj cxiam iros antauxen al pli granda malbono, trompantaj kaj trompataj.
3:14 Sed restu vi en tio, kion vi lernis kaj pri kio vi certigxis, sciante,  de kiu vi gxin lernis,
3:15 kaj ke jam de frua infaneco vi konas la sanktajn skribojn, kiuj povas fari vin sagxa por savo per la fido, kiu estas en Kristo Jesuo.
3:16 CXiu skribajxo inspirita de Dio estas ankaux utila por instruo, por admono, por korekto, por disciplino en justeco;
3:17 por ke la homo de Dio estu perfekta, plene provizita por cxiu bona laboro.
4:1 Mi ordonas al vi antaux Dio, kaj antaux Kristo Jesuo, kiu jugxos la vivantojn kaj la mortintojn, kaj pro lia apero kaj lia regno;
4:2 prediku la vorton; insistu gxustatempe, malgxustatempe; konvinku, admonu,  konsilu, en cxia pacienco kaj instruado.
4:3 CXar venos tempo, kiam oni ne toleros la sanan instruon; sed havante jukantajn orelojn, amasigos al si instruantojn, laux siaj deziroj;
4:4 kaj ili deturnos de la vero sian orelon, kaj turnos sin flanken al fabeloj.
4:5 Sed vi estu sobra en cxio, elportu suferojn, faru la laboron de evangeliisto, plenumu vian servadon.
4:6 CXar mi jam estas elversxata kvazaux versxofero, kaj venis la horo de mia foriro.
4:7 Mi batalis la bonan batalon, mi finis la kuradon, mi gardis la fidon;
4:8 de nun estas konservita por mi la krono de justeco, kiun la Sinjoro, la justa jugxisto, donos al mi en tiu tago; kaj ne nur al mi, sed ankaux al cxiuj, kiuj amis lian aperon.
4:9 Klopodu veni baldaux al mi;
4:10 cxar Demas min forlasis, amante la nunan mondon, kaj iris al Tesaloniko;  Kreskens al Galatujo, Tito al Dalmatujo.
4:11 Nur Luko estas kun mi. Prenu Markon kaj alkonduku lin kun vi, cxar li utilas al mi por la servado.
4:12 Sed Tihxikon mi sendis al Efeso.
4:13 La mantelon, kiun mi lasis en Troas cxe Karpo, alportu, kiam vi venos,  kaj la librojn, precipe la pergamenojn.
4:14 Aleksandro, la kupristo, faris al mi multe da malbono; la Sinjoro redonos al li laux liaj faroj;
4:15 kontraux li vi ankaux vin gardu, cxar li multege kontrauxstaris al niaj vortoj.
4:16 CXe mia unua pledo, neniu staris kun mi, sed cxiuj min forlasis; tio ne estu kalkulita kontraux ili.
4:17 Sed la Sinjoro staris apud mi, kaj min fortigis, por ke per mi la anonco estu plene publikigita, kaj ke cxiuj nacianoj auxdu; kaj mi forsavigxis el la busxo de la leono.
4:18 La Sinjoro min savos de cxiu malbona faro, kaj min savkondukos en sian cxielan regnon; al li la gloro por cxiam kaj eterne. Amen.
4:19 Salutu Priskilan kaj Akvilan kaj la domon de Onesiforo.
4:20 Erasto restis en Korinto; sed Trofimon mi lasis malsanan en Mileto.
4:21 Klopodu veni antaux la vintro. Salutas vin Euxbulo kaj Pudens kaj Lino kaj Klauxdia kaj cxiuj fratoj.
4:22 La Sinjoro estu kun via spirito. Graco estu kun vi.


Next: Titus

1:1 Pauxlo, servisto de Dio kaj apostolo de Jesuo Kristo, laux la fido de la elektitoj de Dio, kaj laux la scio de la vero, kiu estas laux pieco,
1:2 kun espero al eterna vivo, kiun la senmensoga Dio promesis antaux la tempoj eternaj,
1:3 sed gxustatempe Li elmontris Sian vorton en la anonco, kiu estas al mi konfidita konforme al la ordono de Dio, nia Savanto;
1:4 al Tito, mia vera filo laux komuna fido:Graco kaj paco de Dio, la Patro,  kaj de Kristo Jesuo, nia Savanto.
1:5 Pro tio mi lasis vin en Kreto, ke vi arangxu la aferojn mankohavajn kaj starigu presbiterojn en cxiu urbo, kiel mi ordonis al vi;
1:6 se iu trovigxas neriprocxebla, edzo de unu edzino, kies infanoj estas kredantoj, kaj ne estas akuzitaj pri dibocxo, nek ribelemaj.
1:7 CXar episkopo devas esti sen riprocxo, kiel administranto de Dio; ne obstina, ne kolerema, ne drinkema, ne malpacema, ne avidanta malhonoran gajnon;
1:8 sed gastama, bonamanta, sobra, justa, sankta, sinreganta,
1:9 tenanta la fidelan vorton, kiu estas laux la instruado, por ke li povu admoni pri la sana doktrino kaj ankaux refuti la kontrauxdirantojn.
1:10 CXar ekzistas multaj homoj ribelemaj, vantaj parolantoj kaj trompistoj,  precipe tiuj el la cirkumcido,
1:11 kies busxoj devas esti fermitaj; homoj, kiuj renversas tutajn domojn,  instruantaj nekonvenajxojn por malhonora gajno.
1:12 Unu el ili, profeto samnacia, diris:La Kretanoj cxiam estas mensogantoj,  malbonaj bestoj, mallaboremaj mangxeguloj.
1:13 Tiu atesto estas vera. Tial akre riprocxu ilin, por ke ili estu sanaj en la fido,
1:14 ne atentante Judajn fabelojn, kaj ordonojn de tiuj homoj, kiuj deturnas sin de la vero.
1:15 CXe la puraj, cxio estas pura; sed cxe la malpuraj kaj nekredantaj,  nenio estas pura; sed ilia menso kaj ilia konscienco estas malpurigitaj.
1:16 Ili pretendas koni Dion; sed per siaj agoj ili malkonfesas Lin, estante abomenaj kaj malobeemaj kaj por cxiu bona faro senvaloraj.
2:1 Sed parolu vi tion, kio konvenas al la sana doktrino:
2:2 ke la maljunuloj estu sobraj, seriozmienaj, prudentaj, sanaj en la fido,  en amo en pacienco;
2:3 ke la maljunulinoj tiel same estu je sintenado respektemaj, ne kalumniantoj, nek sklavigitaj de troa vino, sed instruantaj la bonon;
2:4 por ke ili eduku la junulinojn ami siajn edzojn, ami siajn infanojn,
2:5 esti prudentaj, cxastaj, hejme laborantaj, bonfaremaj, submetigxemaj al siaj propraj edzoj, por ke la vorto de Dio ne estu blasfemita;
2:6 konsilu tiel same la junulojn, ke ili estu prudentaj;
2:7 pri cxio montrante vin ekzemplo de bonaj faroj, en via instruado montrante sincerecon, seriozecon,
2:8 paroladon sanan, nekondamneblan; por ke la kontrauxulo hontu, havante nenion malbonan diri kontraux ni.
2:9 Admonu sklavojn, ke ili estu submetigxemaj al siaj propraj sinjoroj kaj placxantaj al ili en cxio; ne kontrauxdiremaj,
2:10 ne sxtelantaj, sed montrantaj cxian bonan fidelecon; por ke ili ornamu en cxio la doktrinon de Dio, nia Savanto.
2:11 CXar jam aperis la graco de Dio, portante savon al cxiuj homoj,
2:12 instruante nin, ke foriginte malpiecon kaj lauxmondajn dezirojn, ni vivadu sobre, juste, kaj pie en la nuna mondo,
2:13 atendantaj la felicxan esperon kaj la malkasxon de la gloro de nia granda Dio kaj Savanto, Jesuo Kristo,
2:14 kiu donis sin por ni, por elacxeti nin el cxia maljusteco kaj por purigi al si popolon propran, fervoran pri bonaj faroj.
2:15 Tion parolu, kaj konsilu kaj riprocxu kun cxia auxtoritato. Neniu vin malestimu.
3:1 Memorigu ilin, ke ili submetigxu al regantoj kaj estroj, ke ili estu obeemaj, pretaj por cxiu bona laboro,
3:2 ke ili ne parolu malbonon pri iu ajn, estu ne malpacemaj, sed dolcxanimaj, montrantaj cxian mildecon al cxiuj homoj.
3:3 CXar ni ankaux estis iam malsagxaj, malobeemaj, trompitaj, servantaj al diversaj pasioj kaj voluptoj, vivantaj en malico kaj envio, malamindaj, kaj malamantaj unu la alian.
3:4 Sed kiam aperis la boneco de Dio, nia Savanto, kaj Lia amo al homoj,
3:5 ne per laboroj faritaj en justeco, kiujn ni mem farus, sed laux Sia kompato Li savis nin, per la lavado de renasko, kaj per la renovigo de la Sankta Spirito,
3:6 kiun Li ricxe surversxis sur nin per Jesuo Kristo, nia Savanto;
3:7 por ke ni, justigite per Lia graco, farigxu heredantoj laux la espero de eterna vivo.
3:8 Fidinda estas la diro, kaj mi volas, ke pri tio vi atestadu kun certeco,  por ke tiuj, kiuj ekkredis al Dio, zorgu pri bonaj faroj. Tiuj aferoj estas bonaj kaj utilaj al la homoj;
3:9 sed evitu malsagxajn demandojn kaj genealogiojn kaj diskutojn kaj prilegxajn disputojn, cxar ili montrigxas senutilaj kaj vanaj.
3:10 Se iu estas herezulo ankoraux post unua admono kaj dua, evitu tiun,
3:11 sciante, ke tia homo perversigxis kaj pekas, estante memkondamnita.
3:12 Kiam mi sendos al vi Artemason aux Tihxikon, rapidu veni al mi al Nikopolis; cxar mi decidis travintri tie.
3:13 Antauxen irigu Zenason, la legxiston, kaj Apoloson sur ilia vojagxo kiel eble plej rapide, por ke nenio manku al ili.
3:14 Kaj niaj amikoj ankaux lernu dauxrigi bonajn laborojn, por necesaj bezonoj, por ke ili ne estu senfruktaj.
3:15 CXiuj, kiuj estas cxe mi, vin salutas. Salutu vi tiujn, kiuj amas nin en la fido.  Graco estu kun vi cxiuj.


Next: Philemon

1:1 Pauxlo, malliberulo por Kristo Jesuo, kaj Timoteo, la frato, al Filemon,  nia amato kaj kunlaboranto,
1:2 kaj al Apfia, la fratino, kaj al Arhxipo, nia kunbatalanto, kaj al la eklezio en via domo:
1:3 Graco al vi kaj paco de Dio, nia Patro, kaj de la Sinjoro Jesuo Kristo.
1:4 Mi cxiam dankas mian Dion, memorigante pri vi en miaj pregxoj,
1:5 auxdinte pri via amo kaj pri la fido, kiun vi havas al la Sinjoro Jesuo kaj al cxiuj sanktuloj;
1:6 por ke la partoprenado en via fido farigxu energia per la sciigo de cxiu bonajxo, kiu estas en vi, por Kristo.
1:7 CXar mi tre gxojis kaj havis multon da konsolo pro via amo, cxar la koroj de la sanktuloj refresxigxis per vi, frato mia.
1:8 Kvankam do mi havas plenan kuragxon en Kristo, por ordoni al vi tion, kio estas konvena,
1:9 tamen pro la amo mi preferas petegi tia, kia mi estas, Pauxlo, maljunulo kaj nun ankaux malliberulo pro Kristo Jesuo;
1:10 mi petegas vin koncerne mian filon, kiun mi naskis en miaj katenoj; tio estis Onesimo,
1:11 kiu estis iam senutila por vi, sed nun estas utila por vi kaj por mi;
1:12 mi jxus resendis al vi lin mem, alivorte, mian propran koron;
1:13 lin mi volonte ja tenus apud mi, por ke anstataux vi li estu al mi helpanto en la ligiloj de la evangelio;
1:14 sed mi nenion volis fari sen via konsento; por ke via boneco estu ne kvazaux deviga, sed lauxvola.
1:15 CXar eble li pro tio estas apartigita for de vi por kelka tempo, por ke vi havu lin por cxiam;
1:16 jam ne kiel sklavon, sed kiel pli bonan ol sklavo, kiel fraton amatan,  precipe por mi, sed des pli por vi, kaj en la karno kaj en la Sinjoro.
1:17 Se vi do rigardas min kiel kunulon, akceptu lin tiel same, kiel min mem.
1:18 Se tamen li faris ian malhonestajxon, aux sxuldas ion al vi, tion enkalkulu en mian konton;
1:19 mi, Pauxlo, skribas per mia propra mano, mi gxin repagos; mi tamen ne diras al vi, ke vi viaparte sxuldas al mi ecx vin mem.
1:20 Jes, frato mia, lasu min havi plezuron de vi en la Sinjoro; refresxigu mian koron en Kristo.
1:21 Fidante pri via obeo, mi skribas al vi, sciante, ke vi faros ecx pli multe, ol kiom mi diras.
1:22 Sed krom tio pretigu por mi gastocxambron; cxar mi esperas, ke mi, laux viaj pregxoj, estos donita al vi.
1:23 Salutas vin Epafras, mia kunmalliberulo en Kristo Jesuo,
1:24 Marko, Aristarhxo, Demas, Luko, miaj kunlaborantoj.
1:25 La graco de nia Sinjoro Jesuo Kristo estu kun via spirito. Amen.


Next: Hebrews

1:1 Dio, kiu multafoje kaj multamaniere parolis en la tempo antikva al niaj patroj en la profetoj,
1:2 en tiuj lastaj tagoj parolis al ni en Filo, kiun Li nomis heredanto de cxio, per kiu ankaux Li faris la mondagxojn,
1:3 kiu, estante la elbrilo de Lia gloro kaj plena bildo de Lia substanco,  kaj subtenante cxion per la vorto de sia potenco, kaj farinte la elpurigon de niaj pekoj, sidigxis dekstre de la Majesto en altajxoj;
1:4 farigxinte tiom pli granda ol la angxeloj, kiom pli bonegan nomon ol ili li heredis.
1:5 CXar al kiu el la angxeloj Li iam diris:      Vi estas Mia Filo,   Hodiaux Mi vin naskis?  kaj denove:      Mi estos al li Patro,   Kaj li estos al Mi Filo?
1:6 Kaj ankoraux, kiam Li enkondukas la unuenaskiton en la mondon, Li diras:Kaj klinigxu antaux li cxiuj angxeloj de Dio.
1:7 Kaj pri la angxeloj Li diras:      Kiu faras la ventojn Liaj senditoj,   Flamantan fajron Liaj servantoj;
1:8 sed pri la Filo:   Via trono estas Dia trono por cxiam kaj eterne;   La sceptro de via regno estas sceptro de justeco.
1:9 Vi amas virton kaj malamas malvirton;   Tial Dio, via Dio, oleis vin per oleo de gxojo pli ol viajn kamaradojn.
1:10 Kaj:   En antikveco Vi, ho Eternulo, fondis la teron,   Kaj la cxielo estas la faro de Viaj manoj.
1:11 Ili pereos, sed Vi restos;   Kaj cxiuj ili eluzigxos kiel vesto,
1:12 Kiel veston Vi ilin sxangxos, kaj ili sxangxigxos.   Sed Vi restas la sama,   Kaj Viaj jaroj ne finigxos.
1:13 Sed al kiu el la angxeloj Li iam diris:      Sidu dekstre de Mi,   GXis Mi faros viajn malamikojn benketo por viaj piedoj?
1:14 CXu ne estas ili cxiuj spiritoj servantaj, elsendataj, por servi al tiuj, kiuj estas heredontoj de la savo?
2:1 Pro tio ni devas pli diligente atenti la auxditajxojn, por ke ni de ili ne forflosu.
2:2 CXar se la vorto parolata per angxeloj montrigxis konstanta, kaj cxiu deklinigxo kaj malobeo ricevis justan rekompencon,
2:3 kiamaniere ni forsavigxos, malsxatinte tian gravan savon? kiu, unue ekanoncite per la Sinjoro, estas konfirmita al ni de la auxdintoj;
2:4 dum Dio ankaux kunatestis per signoj kaj mirindajxoj kaj diversaj potencajxoj kaj disdonoj de la Sankta Spirito, laux Sia volo.
2:5 CXar ne al angxeloj Li submetis la estontan mondon, pri kiu ni paroladas.
2:6 Sed iu atestis ie, dirante:   Kio estas homo, ke Vi lin memoras?   Kio estas homido, ke Vi pensas pri li?
2:7 Vi malaltigis lin malmulte antaux la angxeloj,   Per honoro kaj beleco Vi lin kronis.   Vi faris lin reganto super la faritajxoj de Viaj manoj;
2:8 CXion Vi metis sub liajn piedojn.  CXar, metante cxion sub lin, Li nenion lasis ne submetita. Sed nun ni ankoraux ne vidas cxion submetita sub lin.
2:9 Sed la malmulte sub la angxeloj malaltigitan Jesuon ni vidas, pro la sufero de morto, kronita per honoro kaj beleco, por ke per la favoro de Dio li gustumu morton por cxiu.
2:10 CXar konvenis al Li, por kiu cxio estas, kaj de kiu cxio estas,  alkondukanta multajn filojn al gloro, perfektigi per suferado la estron de ilia savo.
2:11 CXar la sanktiganto kaj la sanktigatoj estas cxiuj el unu; pro tiu kauxzo li ne hontas nomi ilin fratoj,
2:12 dirante:      Mi predikos Vian nomon al miaj fratoj,   En la mezo de popola kunveno mi Vin gloros.
2:13 Kaj ankaux:Mi fidos Lin. Kaj ankaux:Jen mi kaj la infanoj, kiujn Dio donis al mi.
2:14 CXar do la infanoj partoprenas en sango kaj karno, li ankaux mem egale partoprenis en ili, por ke per morto li neniigu tiun, kiu havis la potencon de morto, tio estas la diablo,
2:15 kaj liberigu tiujn, kiuj per timo de morto dum la tuta vivo estis subigitaj al sklaveco.
2:16 CXar vere li ektenas ne angxelojn, sed la idaron de Abraham li ektenas.
2:17 Tial li devis en cxio similigxi al siaj fratoj, por ke li farigxu kompatema kaj fidela cxefpastro en la aferoj de Dio, por fari repacigon por la pekoj de la popolo.
2:18 CXar per tio, ke li mem, tentate, suferis, li povas helpi la tentatojn.
3:1 Tial, fratoj sanktaj, partoprenantaj en cxiela voko, pripensu la Apostolon kaj CXefpastron de nia konfeso, Jesuon,
3:2 kiu estis fidela al Tiu, kiu nomis lin kiel ankaux Moseo en Lia domo.
3:3 CXar cxi tiu estas rigardita kiel inda je tiom pli granda gloro ol Moseo,  kiom pli grandan honoron, ol la domo, havas gxia stariginto.
3:4 CXar cxiu domo estas starigita de iu; sed la stariginto de cxio estas Dio.
3:5 Kaj Moseo ja estis fidela en Lia tuta domo, kiel servanto, por atestajxo pri tio, kio estis parolota;
3:6 sed Kristo, kiel filo super Lia domo; kies domo ni estas, se ni tenos nian kuragxon kaj la gxojadon de nia espero firmaj gxis la fino.
3:7 Tial, kiel diras la Sankta Spirito:   Hodiaux, se vi auxskultas Lian vocxon,
3:8 Ne obstinigu vian koron, kiel en la indignigo,   Kiel en la tago de la tento en la dezerto,
3:9 Kiam viaj patroj Min incitis,   Esploris kaj vidis Miajn farojn kvardek jarojn.
3:10 Pro tio Mi indignis kontraux tiu generacio,   Kaj Mi diris:Ili cxiam estas kun koro malgxusta,   Kaj ili ne volas koni Miajn vojojn;
3:11 Tial Mi jxuris en Mia kolero,   Ke ili ne venos en Mian ripozejon.
3:12 Gardu vin, fratoj, ke ne estu en iu el vi koro malbona de nekredemo, en defalo de la vivanta Dio;
3:13 sed konsilu unu la alian cxiutage, dum estas nomate hodiaux, por ke neniu el vi estu obstinigita per la trompeco de peko;
3:14 cxar ni farigxis partoprenantoj en Kristo, se la komencon de nia certigxo ni tenos firma gxis la fino;
3:15 dum estas dirite:      Hodiaux, se vi auxskultas Lian vocxon,   Ne obstinigu vian koron, kiel en la indignigo.
3:16 CXar kiuj, auxskultinte, indignigis? cxu ne cxiuj elirintoj el Egiptujo per Moseo?
3:17 Kaj kontraux kiuj Li indignis kvardek jarojn? cxu ne kontraux la pekintoj, kies korpoj falis en la dezerto?
3:18 Kaj al kiuj Li jxuris, ke ili ne venos en Lian ripozejon, krom al la neobeantoj?
3:19 Kaj ni vidas, ke ili pro nekredemo ne povis enveni.
4:1 Ni do timu, ke, kiam al ni restas promeso veni en Lian ripozejon, iu el vi eble sxajne malatingos gxin.
4:2 CXar al ni ankaux estas evangelio anoncita tiel same, kiel al ili; sed al ili la auxdita parolo ne utilis, ne miksite kun fido cxe la auxdantoj.
4:3 CXar ni ekkredintoj venas en la ripozejon, kiel Li diris:      Tial Mi jxuris en Mia kolero,   Ke ili ne venos en Mian ripozejon;  kvankam la faritajxoj estis finitaj jam de post la fondo de la mondo.
4:4 CXar Li diris ie pri la sepa tago jene:Kaj Dio ripozis en la sepa tago de Sia tuta laboro;
4:5 kaj ankaux jene:      Ili ne venos en Mian ripozejon.
4:6 CXar restas do por iuj veni en gxin, kaj tiuj, al kiuj la evangelio unue estis predikita, ne envenis pro malobeo,
4:7 denove Li difinis iun tagon, dirante en David:Hodiaux, post tiom da tempo; kiel estas dirite:      Hodiaux, se vi auxskultas Lian vocxon,   Ne obstinigu vian koron.
4:8 CXar se Josuo al ili estus doninta ripozon, Li ne parolus poste pri alia tago.
4:9 Tial restas sabata ripozo por la popolo de Dio.
4:10 CXar tiu, kiu venis en sian ripozejon, ankaux mem ripozas de siaj faroj,  kiel Dio de Siaj.
4:11 Ni klopodu do veni en tiun ripozejon, por ke neniu falu laux la sama ekzemplo de malobeo.
4:12 CXar la vorto de Dio estas viva kaj energia, kaj pli akra ol cxia glavo dutrancxa, kaj penetranta gxis divido de la animo kaj spirito, kaj de artikoj kaj medolo, kaj kritikanta la pensojn kaj celojn de la koro.
4:13 Kaj ne ekzistas kreitajxo kasxita antaux Lia vidado; sed cxio estas nuda kaj evidenta al la okuloj de Tiu, al kiu nia afero rilatas.
4:14 Havante do cxefpastron grandan, trapasintan la cxielon, Jesuon, la Filon de Dio, ni tenu firme nian konfeson.
4:15 CXar ni havas cxefpastron ne tian, kiu ne povus simpatii kun niaj malfortajxoj, sed tentitan en cxio tiel same, tamen sen peko.
4:16 Ni do alvenu kun kuragxo al la trono de graco, por ke ni ricevu kompaton kaj trovu gracon por gxustatempa helpo.
5:1 CXar cxiu cxefpastro, prenata el inter homoj, pro homoj estas difinita por aferoj rilatantaj al Dio, por ke li oferu kaj donacojn kaj oferojn pro pekoj;
5:2 povante indulgi tiujn, kiuj estas malkleraj kaj erarantaj, tial, ke li mem estas cxirkauxata de malforteco;
5:3 kaj pro tio li devas, kiel por la popolo, tiel ankaux por si mem, oferi pro pekoj.
5:4 Kaj neniu alprenas al si tiun honoron krom la vokato de Dio, tiel same,  kiel Aaron.
5:5 Tiel ankaux Kristo sin mem ne honoris, por farigxi cxefpastro, sed lin honoris Tiu, kiu diris al li:      Vi estas Mia Filo,   Hodiaux Mi vin naskis;
5:6 kiel ankaux aliloke Li diris:      Vi estas pastro por cxiam,   Laux la maniero de Melkicedek.
5:7 En siaj karnaj tagoj, pregxojn kaj petegojn oferinte, kun forta kriado kaj larmoj, al Tiu, kiu povis lin savi el morto, kaj auxdite pro sia pia timo,
5:8 tiu, kvankam li estis Filo, tamen lernis obeon per tio, kion li suferis;
5:9 kaj perfektigite, li farigxis la fonto de eterna savo al cxiuj al li obeantaj;
5:10 nomite de Dio cxefpastro laux la maniero de Melkicedek.
5:11 Pri tiu ni havas dirotajxojn multajn, kaj malfacile klarigeblajn tial,  ke vi surdigxis en auxdado.
5:12 CXar kvankam vi jam devus esti instruistoj, vi ankoraux bezonas, ke oni instruu al vi, kiaj estas la komencaj elementoj de la orakoloj de Dio, kaj vi farigxis bezonantoj de lakto kaj ne de solida nutrajxo.
5:13 CXar cxiu, kiu nutrigxas per lakto, estas nesperta rilate la vorton de justeco; cxar li estas infaneto.
5:14 Sed solida nutrajxo estas por la plenagxuloj, kiuj per uzado havas la sentojn ekzercitaj, por distingi inter bono kaj malbono.
6:1 Tial, cxesigante la diskutadon pri la elementoj de Kristo, ni iru antauxen al perfektigxo, ne metante denove fundamenton de pento el malvivaj faroj kaj de fido al Dio,
6:2 de la dogmaro pri baptoj, surmetado de manoj, de revivigo de mortintoj,  de eterna jugxo.
6:3 Kaj tion ni faros, se Dio permesos.
6:4 CXar cxe tiuj, kiuj unufoje estas allumitaj kaj gustumis la cxielan donon kaj farigxis partoprenantoj en la Sankta Spirito,
6:5 kaj gustumis la bonan vorton de Dio kaj la potencojn de la estonta mondo,
6:6 kaj defalis, ne estas eble renovigi ilin ankoraux al pento, dum ili rekrucumas al si la Filon de Dio kaj elmetas lin al publika malhonoro.
6:7 CXar la tero, kiu entrinkis la pluvon, sur gxin ofte venantan, kaj produktas kreskajxojn, tauxgajn por tiuj, pro kiuj gxi ankaux estas kultivata, ricevas benon de Dio;
6:8 sed se gxi donas dornojn kaj kardojn, gxi estas malaprobata kaj proksima al malbeno; gxia fino estas en brulado.
6:9 Sed ni certigas al ni aferojn pli bonajn pri vi, amatoj, kaj aferojn,  kiuj akompanas savon, kvankam ni tiel parolas;
6:10 cxar Dio ne estas maljusta, por forgesi vian laboron kaj la amon, kiun vi montris al Lia nomo, servinte al la sanktuloj kaj ankoraux servante.
6:11 Sed ni deziras, ke cxiu el vi montru tian saman diligentecon por la plenumo de la espero gxis la fino;
6:12 por ke vi farigxu ne maldiligentaj, sed imitantoj de tiuj, kiuj per fido kaj pacienco heredas la promesojn.
6:13 CXar kiam Dio promesis al Abraham, Li jxuris per Si mem (cxar Li ne povis jxuri per iu pli granda),
6:14 dirante:Certe benante Mi benos vin, kaj multigante Mi multigos vin.
6:15 Kaj tiel, atendinte kun pacienco, li atingis la promeson.
6:16 CXar homoj jxuras per la pli granda, kaj cxe ili la jxuro por certigo estas fino de cxia disputado.
6:17 Kaj Dio, volante montri pli abunde al la heredantoj de la promeso la nesxangxeblecon de Sia intenco, intermetis jxuron,
6:18 por ke per du nesxangxeblaj aferoj, en kiuj ne eble estas por Dio mensogi, fortan konsolon havu ni, kiuj rifugxis, por akiri la esperon antaux ni metitan,
6:19 kiun ni havas kiel ankron de la animo, firman kaj konstantan, enirantan internen de la kurteno;
6:20 kien eniris Jesuo, la antauxulo por ni, farigxinte cxefpastro por cxiam laux la maniero de Melkicedek.
7:1 CXar tiu Melkicedek, regxo de Salem, pastro de Dio la Plejalta, kiu renkontis Abrahamon revenantan de la mortigado de la regxoj, kaj lin benis,
7:2 kaj al kiu ankaux Abraham donis dekonon el cxio (unue laux interpreto regxo de justeco, kaj poste regxo de Salem, tio estas regxo de paco;
7:3 senpatra, senpatrina, sengenealogia, havanta nek komencon de tagoj, nek finon de vivo, sed similigita al la Filo de Dio), restas pastro por cxiam.
7:4 Nun pripensu, kiel granda estis cxi tiu, al kiu la patriarko Abraham donis dekonon el la akirajxoj.
7:5 Kaj efektive el la filoj de Levi tiuj, kiuj ricevas la pastran oficon,  havas ordonon imposti lauxlegxe podekone la popolon, tio estas, siajn fratojn, kvankam elirintajn el la lumboj de Abraham;
7:6 sed tiu, kies genealogio ne estas el ili, ricevis de Abraham dekonajxon,  kaj benis tiun, kiu havis la promesojn.
7:7 Sed ekster cxia kontrauxparolo, la malpli granda ricevas benon de la pli granda.
7:8 Kaj cxi tie homoj, kiuj mortas, ricevas dekonajxojn, sed tie unu, pri kiu estas atestate, ke li vivas.
7:9 Kaj, por tiel diri, per Abraham ankaux Levi, la ricevanto de dekonajxoj,  donis dekonajxon;
7:10 cxar li estis ankoraux en la lumboj de la patro, kiam Melkicedek lin renkontis.
7:11 Tial, se ekzistis perfekteco per la Levida pastreco (cxar sub gxi la popolo ricevis la legxon), kia plua bezono estis, ke levigxu alia pastro laux la maniero de Melkicedek, kaj ne estu nomata laux la maniero de Aaron?
7:12 CXar kiam la pastraro sxangxigxas, necese ankaux farigxas sxangxo de legxo.
7:13 CXar tiu, pri kiu tio estas dirita, estas ano de alia tribo, el kiu neniu servis cxe la altaro.
7:14 CXar evidente estas, ke nia Sinjoro devenis de Jehuda, pri kiu tribo Moseo diris nenion rilate pastrecon.
7:15 Kaj tio ecx pli evidenta estas, se laux simileco de Melkicedek levigxas pastro alia,
7:16 kiu estas farita ne laux la legxo de ordono karna, sed laux la potenco de vivo nedetruebla;
7:17 cxar li havas la ateston:      Vi estas pastro por cxiam  Laux la maniero de Melkicedek.
7:18 CXar okazas vere nuligado de antauxiranta ordono, pro gxia malforteco kaj senutileco
7:19 (cxar la legxo nenion perfektigis); kaj okazas la enkonduko de pli bona espero, per kiu ni alproksimigxas al Dio.
7:20 Kaj pro tio, ke ne mankas jxurado
7:21 (cxar ili sen jxurado estas faritaj pastroj, sed cxi tiu kun jxuro laux Tiu, kiu diris pri li:      La Eternulo jxuris, kaj ne pentos:   Vi estas pastro por cxiam);
7:22 Jesuo farigxis garantiulo de des pli bona interligo.
7:23 Kaj ili ja farigxis pastroj multenombraj, cxar pro morto estas malpermesate al ili dauxri;
7:24 sed cxi tiu, pro sia eterna dauxrado, havas sian pastrecon nesxangxebla.
7:25 Tial ankaux li povas savi gxis la ekstremajxo tiujn, kiuj alproksimigxas per li al Dio, cxar li cxiam vivas, por propeti pro ili.
7:26 CXar por ni konvenis tia cxefpastro, sankta, senpeka, senmakula,  apartigita for de pekuloj, kaj farita pli alta ol la cxielo;
7:27 li ne havas cxiutagan necesecon, kiel tiuj cxefpastroj, oferi oferojn,  unue pro la propraj pekoj, poste pro la pekoj de la popolo; cxar tion li faris unufoje por cxiam, oferante sin mem.
7:28 CXar la legxo starigas kiel cxefpastrojn homojn, kiuj havas malfortecon;  sed la vorto de la jxuro, kiu estas post la legxo, nomas Filon, perfektigitan por cxiam.
8:1 Jen do la resumo rilate la diritajxojn:Ni havas tian cxefpastron, kiu sidigxis dekstre de la trono de la Majesto en la cxielo,
8:2 servanto de la sanktejo, kaj de la vera tabernaklo, kiun starigis ne homo, sed la Sinjoro.
8:3 CXar cxiu cxefpastro estas enoficigita por oferi donacojn kaj oferojn;  kaj tial estas necese, ke ankaux cxi tiu havu ion por oferi.
8:4 Sed se li estus sur la tero, li tute ne estus pastro, tial, ke jam ekzistas oferantoj de donacoj laux la legxo;
8:5 kiuj servas al la ekzemplo kaj ombro de cxielaj aferoj, kiel Moseo estis admonita, faronte la tabernaklon; cxar:Zorgu, Li diris, ke vi faru cxion laux la modelo, kiu estis montrita al vi sur la monto.
8:6 Sed nun li ricevis servadon des pli bonan, ju pli bona estas la interligo, kies interulo li farigxis kaj kiu sur pli bonaj promesoj estas dekretita.
8:7 CXar se tiu unua interligo estus sendifekta, tiam ne estus sercxita loko por dua.
8:8 CXar riprocxante ilin, Li diris:   Jen venos la tempo, diras la Eternulo,   Kiam Mi faros kun la domo de Izrael kaj la domo de Jehuda interligon novan:
8:9 Ne tian, kiel la interligo, kiun Mi faris kun iliaj patroj  En la tago, kiam Mi prenis ilian manon, por elkonduki ilin el la lando Egipta,   CXar ili ne restis en Mia interligo,   Kaj Mi malatentis ilin, diris la Eternulo.
8:10 Sed jen estas la interligo, kiun Mi faros kun la domo de Izrael  Post tiu tempo, diras la Eternulo:   Mi metos Miajn legxojn en ilian internon,   Kaj sur ilia koro Mi ilin skribos,   Kaj Mi estos ilia Dio,   Kaj ili estos Mia popolo.
8:11 Kaj ne plu instruos cxiu sian proksimulon,   Kaj cxiu sian fraton, dirante:Ekkonu la Eternulon;   CXar cxiuj Min konos,   De iliaj malgranduloj gxis iliaj granduloj;
8:12 CXar Mi pardonos iliajn kulpojn,   Kaj iliajn pekojn kaj malbonajxojn Mi ne plu rememoros.
8:13 Dirante:Novan interligon-Li malnovigis la unuan. Kaj tio, kio kadukigxas kaj malnovigxas estas proksima al malapero.
9:1 Sed ecx la unua interligo havis ordonojn pri Diservado, kaj sanktejon mondan.
9:2 CXar tabernaklo estis pretigita:la unua, en kiu estis la kandelabro kaj la tablo kaj la panoj de propono; gxi estas nomata la Sanktejo;
9:3 kaj post la dua kurteno, la tabernaklo nomata la Plejsanktejo,
9:4 havanta la oran incensilon, kaj la keston de interligo, tegitan entute per oro, en kiu estis vazo ora (enhavanta la manaon) kaj la ekflorinta bastono de Aaron kaj la tabeloj de la interligo,
9:5 kaj super tio kerubojn de gloro superombrantajn la fermoplaton, pri kiuj ni nun ne povas detale paroli.
9:6 Kiam do cxi tio estis tiel arangxita, en la unuan tabernaklon eniras cxiam la pastroj, farante la Diservojn;
9:7 sed en la duan, unufoje en la jaro eniras la cxefpastro sola, ne sen sango, kiun li oferas pro si kaj pro la eraroj de la popolo;
9:8 per tio la Sankta Spirito montras, ke la vojo en la sanktejon ankoraux ne estas elmontrita, dum la unua tabernaklo ankoraux staras;
9:9 kio estas parabolo por la nuna tempo; laux kio estas oferataj donacoj kaj oferoj, kiuj ne povas laux la konscienco perfektigi la adoranton,
9:10 nur altrudate (kun mangxajxoj kaj trinkajxoj kaj diversaj lavadoj kaj karnaj purigadoj) gxis tempo de reformo.
9:11 Sed Kristo, aperinte kiel cxefpastro de la estontaj bonoj, per la pli granda kaj pli perfekta tabernaklo, ne manfarita, tio estas ne el cxi tiu kreo,
9:12 nek per la sango de kaproj kaj bovidoj, sed per sia propra sango, eniris unufoje por cxiam en la sanktejon, atinginte eternan elacxeton.
9:13 CXar se la sango de kaproj kaj bovoj, kaj la cindro de bovidino,  sxprucigite sur malpurulojn, sanktigas gxis la purigado de la karno:
9:14 kiom pli la sango de Kristo, kiu per la eterna Spirito sin oferis senmakula al Dio, purigos vian konsciencon el malvivaj faroj, por servi al la vivanta Dio?
9:15 Kaj pro tio li estas interulo de nova testamento, por ke (post kiam morto okazis por la elacxeto de tiuj pekoj, kiuj estis sub la unua testamento) la vokitoj ricevu la promeson de la eterna heredajxo.
9:16 CXar kiam estas testamento, nepre devas esti la morto de la testamentinto.
9:17 CXar testamento efektivigxas rilate mortinton, cxar gxi neniam efikas,  dum vivas la testamentinto.
9:18 Tial ankaux la unua testamento ne sen sango dedicxigxis.
9:19 CXar Moseo, parolinte cxiun ordonon laux la legxo al la tuta popolo,  prenis la sangon de bovidoj kaj kaproj, kun akvo kaj lano skarlata kaj hisopo, kaj aspergis la libron mem kaj la tutan popolon,
9:20 dirante:Jen estas la sango de la interligo, kiun Dio ordonis al vi.
9:21 Plue li aspergis per la sango la tabernaklon kaj cxiujn vazojn de la Diservo.
9:22 Kaj laux la legxo, preskaux cxio purigxas per sango; kaj sen sangoversxado ne farigxas absolvo.
9:23 Necese do estis, ke la ekzemploj de la encxielaj aferoj estu purigitaj per cxi tiuj, sed la encxielaj aferoj mem per pli bonaj oferoj, ol cxi tiuj.
9:24 CXar eniris Kristo ne en sanktejon manfaritan, ekzemplon de la vera; sed en la cxielon mem, por aperi antaux la vizagxo de Dio por ni;
9:25 nek estas necese, ke li oferu sin ofte, kiel la cxefpastro eniras en la sanktejon jaron post jaro, kun sango ne propra;
9:26 alie li devus ofte suferi de post la fondo de la mondo; sed nun unufoje en la fino de la mondagxoj li aperis, por forigi la pekon per la ofero de si mem.
9:27 Kaj kiel estas dekretite por homoj unufoje morti, kaj post tio jugxo;
9:28 tiel ankaux Kristo, oferite unufoje, por porti la pekojn de multaj,  aperos duan fojon, aparte de peko, al tiuj, kiuj lin atendas, por savo.
10:1 CXar la legxo, havante ombron de estontaj bonajxoj, ne la bildon mem de la aferoj, neniam povas, per tiuj samaj oferoj, kiujn oni oferadas sencxese jaron post jaro, perfektigi la tien venantajn.
10:2 CXar alie cxu ili ne cxesus esti oferataj? tial, ke la adorantoj,  unufoje purigite, jam ne havus konsciencon pri pekoj.
10:3 Sed en tiuj oferoj estas cxiujara rememorigo pri pekoj.
10:4 CXar ne eble estas, ke la sango de bovoj kaj kaproj forprenus pekojn.
10:5 Tial, venante en la mondon, li diris:   Oferojn kaj donacojn Vi ne deziras,   Sed korpon Vi preparis por mi;
10:6 Bruloferojn kaj pekoferojn Vi ne sxatis.
10:7 Tiam mi diris:Jen mi venis  (En la rulajxo de la libro estas skribite pri mi),   Por plenumi Vian volon, ho Dio!
10:8 Antauxe dirinte:Oferojn kaj donacojn kaj bruloferojn kaj pekoferojn Vi nek deziris nek sxatis (kiuj estas oferataj laux la legxo),
10:9 tiam li diris:Jen mi venis, por plenumi Vian volon. Li forprenas la unuan, por ke li starigu la duan.
10:10 Laux tiu volo ni estas sanktigitaj per la ofero de la korpo de Jesuo Kristo unufoje por cxiam.
10:11 Kaj cxiu pastro staradas cxiutage, servante kaj oferante ofte la samajn oferojn, kiuj neniam povas forpreni pekojn;
10:12 sed li, oferinte unu oferon por pekoj por cxiam, sidigxis dekstre de Dio;
10:13 de nun atendante, gxis liaj malamikoj farigxos benketo por liaj piedoj.
10:14 CXar per unu ofero li perfektigis gxis eterneco la sanktigatojn.
10:15 Kaj la Sankta Spirito ankaux atestas al ni; cxar, dirinte:
10:16 Jen estas la interligo, kiun Mi faros kun ili  Post tiu tempo, diras la Eternulo:   Mi metos Miajn legxojn en ilian internon,   Kaj sur ilia koro Mi ilin skribos;  li ankaux diras:
10:17 Kaj iliajn pekojn kaj malbonajxojn Mi ne plu rememoros.
10:18 Sed kie estas absolvo de cxi tiuj, ne plu estas oferado pro peko.
10:19 Havante do, fratoj, kuragxon eniri en la plejsanktejon per la sango de Jesuo,
10:20 per la vojo nova kaj vivanta, kiun li dedicxis por ni, tra la kurteno,  tio estas, lia karno,
10:21 kaj havante grandan pastron super la domo de Dio,
10:22 ni alproksimigxu kun sincera koro, en pleneco de fido, kun niaj koroj aspergitaj for de malbona konscienco, kaj kun la korpoj lavitaj per akvo pura;
10:23 ni tenu firme la konfeson de nia espero sendeklinigxe; cxar la promesinto estas fidela;
10:24 kaj ni pripensu unu la alian, por instigi al amo kaj bonaj faroj;
10:25 ne forlasante nian kunvenadon, kiel estas la kutimo de iuj; sed konsilante unu la alian, kaj des pli forte, ju pli vi vidas la tagon alproksimigxanta.
10:26 CXar se, ricevinte la scion de la vero, ni pekos memvole, jam ne restas ofero pro pekoj,
10:27 sed ia timoplena atendo de jugxo, kaj de fajra kolero, kiu ekstermos la kontrauxulojn.
10:28 Tiu, kiu malsxatis la legxon de Moseo, sen kompato mortas cxe du aux tri atestantoj;
10:29 kiom pli severan punon, vi opinias, ke meritos tiu, kiu piedpremis la Filon de Dio kaj rigardas kiel ne sanktan la sangon de la interligo, per kiu li estis sanktigita, kaj kiu spitis la Spiriton de graco?
10:30 CXar ni konas Tiun, kiu diris:CXe Mi estas vengxo, Mi repagos. Kaj ankaux:La Eternulo jugxos Sian popolon.
10:31 Terure estas fali en la manojn de la vivanta Dio.
10:32 Sed memoru la antauxajn tagojn, en kiuj vi, jam allumite, elportis grandan konflikton de suferoj;
10:33 unuflanke, kiam vi farigxis spektaklo per riprocxoj kaj doloroj, kaj aliflanke, kiam vi partoprenis kun tiuj, kiuj tian sperton havis.
10:34 CXar vi kompatis tiujn, kiuj estis en katenoj, kaj gxoje akceptis la rabadon de via posedajxo, sciante, ke vi mem havas pli bonan kaj restantan posedajxon.
10:35 Tial ne forjxetu vian kuragxon, kiu havas rekompencon grandan.
10:36 CXar vi havas bezonon de pacienco, por ke, plenuminte la volon de Dio,  vi ricevu la promeson.
10:37 CXar ankoraux iomete da tempo,   La venonto venos, kaj ne malfruos.
10:38 Sed virtulo vivos per sia fideleco;   Kaj se li sin tiros malantauxen, mia spirito ne gxojos en li.
10:39 Sed ni ne estas el la malantauxen tirigxantaj en pereon, sed el la kredantaj por la gajnado de la animo.
11:1 Kaj la fido estas realigo de esperatajxoj, provado de aferoj ne vidataj.
11:2 CXar per tio la antikvuloj ricevis bonan ateston.
11:3 Per la fido ni komprenas, ke la mondagxoj estas kreitaj per vorto de Dio, tiel ke tio, kio estas vidata, ne estas farita el aperantajxoj.
11:4 Per la fido Habel oferis al Dio pli bonan oferon ol Kain, per kio li ricevis ateston, ke li estas justa, cxar Dio atestis pri liaj donacoj; kaj per gxi li, mortinte, ankoraux parolas.
11:5 Per la fido HXanohx estis transportita, por ne vidi morton; kaj li ne estis trovata, cxar Dio lin transportis; cxar antaux lia transporto estis atestite pri li, ke li placxis al Dio;
11:6 kaj sen fido neeble estas placxi al Li; cxar necese estas, ke tiu, kiu alvenas al Dio, kredu, ke Li ekzistas, kaj ke Li farigxas rekompencanto al tiuj, kiuj Lin diligente sercxas.
11:7 Per la fido Noa, avertite pri la ankoraux ne viditaj aferoj, kun pia timo konstruis arkeon por la savado de sia domo; per kio li kondamnis la mondon, kaj farigxis heredanto de la justeco laux fido.
11:8 Per la fido Abraham, vokite, obeis eliri en lokon, kiun li estis ricevonta kiel heredajxon; kaj li eliris, ne sciante, kien li iras.
11:9 Per la fido li farigxis paslogxanto en la lando de la promeso, kiel lando fremda, logxante en tendoj kun Isaak kaj Jakob, kunheredantoj de la sama promeso;
11:10 cxar li sercxis la urbon havantan la fundamentojn, kies arhxitekturisto kaj konstruanto estas Dio.
11:11 Per la fido ankaux Sara mem ricevis kapablon gravedigxi, ecx post la ordinara agxo, cxar sxi kredis la Promesinton fidela;
11:12 sekve ankaux el unu, kaj tiu kvazaux malviva, levigxis tiel multaj,  kiel la steloj de la cxielo lauxnombre, kaj kiel la sablo, kiu estas sur la bordo de la maro, nekalkulebla.
11:13 CXiuj tiuj mortis en fido, ne ricevinte la promesojn, sed vidinte kaj salutinte ilin de malproksime, kaj konfesinte, ke ili estas fremduloj kaj migrantoj sur la tero.
11:14 CXar tiuj, kiuj parolas tiamaniere, konstatas, ke patrolandon ili sercxas.
11:15 Kaj se ili tenadus en memoro tiun landon, el kiu ili eliris, ili havus ian okazon por reiri.
11:16 Sed nun pli bonan landon ili celas, tio estas, cxielan; tial Dio ne hontas pri ili, esti nomata ilia Dio; cxar Li por ili pretigis urbon.
11:17 Per la fido Abraham, provate, oferis Isaakon; tiu, kiu akceptis la promesojn, ekoferis ja sian solenaskiton;
11:18 nome tiu, al kiu estis dirite:Per Isaak oni nomos vian idaron;
11:19 pensante, ke Dio povas relevi lin ecx el la mortintoj; el kie ankaux li en similajxo lin retrovis.
11:20 Per la fido Isaak benis Jakobon kaj Esavon pri estontaj aferoj.
11:21 Per la fido Jakob, mortante, benis cxiun el la filoj de Jozef, kaj adorklinigxis sur la supro de sia bastono.
11:22 Per la fido Jozef, cxe la fino de sia vivo, aludis la foriron de la Izraelidoj, kaj pri siaj ostoj ordonis.
11:23 Per la fido Moseo, naskigxinte, estis kasxata tri monatojn de la gepatroj, cxar ili vidis la infaneton belega, kaj ne timis la dekreton de la regxo.
11:24 Per la fido Moseo, plenkreskinte, rifuzis esti nomata filo de filino de Faraono,
11:25 plivole elektante kunsuferi kun la popolo de Dio, ol havi la kelktempan gxuadon de peko,
11:26 taksante la riprocxon de Kristo pligranda ricxeco ol la trezoroj Egiptaj, cxar li rigardis al la estonta rekompenco.
11:27 Per la fido li forlasis Egiptujon, ne timante la koleregon de la regxo;  cxar li persistis, kiel vidante Tiun, kiu ne estas videbla.
11:28 Per la fido li observis la Paskon kaj la sangaspergon, por ke la ekstermanto de la unuenaskitoj ne tusxu ilin.
11:29 Per la fido li trapasis la Rugxan Maron kvazaux sekteron, kion fari penante, la Egiptoj dronis.
11:30 Per la fido la muroj de Jerihxo falis, cxirkauxirite sep tagojn.
11:31 Per la fido la malcxastistino Rahxab ne pereis kun la nekredantoj,  akceptinte la spionojn kun paco.
11:32 Kaj kion mi diru plu? cxar mankus al mi tempo por rakonti pri Gideon kaj Barak kaj SXimsxon kaj Jiftahx kaj David kaj Samuel kaj la profetoj;
11:33 kiuj pere de fido venkis regnojn, plenumis justecon, atingis promesojn,  fermis la busxojn de leonoj,
11:34 estingis la forton de fajro, forsavigxis de la trancxrando de glavo, el malforteco refortigxis, farigxis potencaj en militado, forkurigis armeojn de fremduloj.
11:35 Virinoj rericevis siajn mortintojn per revivigo; kaj aliaj suferis turmentadon, ne akceptante liberigon, por atingi pli bonan relevigxon;
11:36 kaj aliaj elprovigxis per mokado kaj skurgxado kaj ankaux de katenoj kaj malliberigxo;
11:37 ili estis sxtonmortigataj, dissegataj, tentataj; per glavo ili estis mortigitaj; ili cxirkauxvagis en sxafaj kaj kapraj feloj, senigite,  subpremate, dolorigate
11:38 (je kiuj la mondo ne estis inda); ili vagadis en dezertoj, sur montoj,  en kavernoj kaj kasxejoj de la tero.
11:39 Kaj cxiuj tiuj, ricevinte bonan ateston per sia fido, ne ricevis la promeson,
11:40 cxar Dio antauxvidis por ni ion pli bonan, por ke ili sen ni ne estu perfektigataj.
12:1 Tial ankaux ni, havante cxirkaux ni tian nubegon da atestantoj, formetu cxion pezan kaj la pekon embarasantan, kaj persiste kuru la kuradon antaux ni metitan,
12:2 direktante la rigardon al la auxtoro kaj perfektiganto de la fido,  Jesuo, kiu, pro la gxojo antaux li metita, suferis la krucon, malestimante honton, kaj sidigxis dekstre de la trono de Dio.
12:3 CXar pripensu tiun, kiu suferis tian kontrauxdiradon de pekuloj kontraux li, por ke vi ne lacigxu kaj ne malfortigxu en viaj spiritoj.
12:4 Vi ankoraux ne kontrauxstaris gxis sango, batalante kontraux peko;
12:5 kaj vi forgesis la admonon, kiu rezonas kun vi, kiel kun filoj:   Mia filo, ne malsxatu la punon de la Eternulo,   Nek svenu, riprocxate de Li;
12:6 CXar kiun la Eternulo amas, tiun Li punkorektas,   Kaj Li skurgxas cxiun filon, kiun Li akceptas.
12:7 Se vi suferas punon, kiel al filoj Dio rilatigxas al vi; cxar kia filo estas, kiun la patro ne punas?
12:8 Sed se vi estas sen puno, en kiu cxiuj farigxas partoprenantoj, tiuokaze vi estas bastardoj, kaj ne filoj.
12:9 Cetere ni havis patrojn de nia karno, kiuj nin punis, kaj ni respektis ilin; cxu ni ne multe pli submetigxu al la Patro de la spiritoj, kaj vivu?
12:10 CXar ili ja dum kelke da tagoj laux sia volo punis; sed Li, por utilo,  por ke ni partoprenu en Lia sankteco.
12:11 CXiu puno portempe sxajnas esti ne gxoja, sed malgxoja; sed poste gxi donas la pacplenan frukton de justeco al tiuj, kiuj per gxi estas ekzercitaj.
12:12 Tial levu la manojn pendantajn kaj la senfortajn genuojn;
12:13 kaj faru rektajn vojetojn por viaj piedoj, por ke tio, kio estas lama,  ne deturnigxu, sed prefere resanigxu.
12:14 Sercxu pacon kun cxiuj, kaj la sanktigon, sen kiu neniu vidos la Sinjoron;
12:15 rigardante zorge, por ke neniu maltrafu la gracon de Dio, por ke nenia radiko de maldolcxeco, altkreskante, vin gxenu, kaj por ke per tio multaj ne malpurigxu;
12:16 por ke ne estu iu malcxastulo aux malpiulo, kiel Esav, kiu por unu mangxo vendis sian unuenaskitecon.
12:17 CXar vi scias, ke ecx kiam li poste deziris heredi la benon, li estis rifuzita; cxar por pentado li trovis nenian lokon, kvankam kun larmoj li gxin sercxis.
12:18 CXar vi ne alvenis al monto tusxebla kaj brulanta per fajro, kaj al nigreco kaj mallumo kaj ventego,
12:19 kaj sono de trumpeto kaj vocxo de paroloj, kies auxdantoj petegis, ke plua vorto ne estu parolata al ili,
12:20 cxar ili ne povis elporti la ordonon:Se ecx bruto tusxos la monton, gxi estu sxtonmortigita;
12:21 kaj tiel terura estis la aperajxo, ke Moseo diris:Mi timegas kaj tremas;
12:22 sed vi alvenis al la monto Cion kaj al la urbo de vivanta Dio, la cxiela Jerusalem, kaj al miriadoj da angxeloj,
12:23 al la gxenerala kunveno kaj eklezio de la unuenaskitoj, en la cxielo enskribitaj, kaj al Dio, la Jugxisto de cxiuj, kaj al la spiritoj de justuloj perfektigitaj,
12:24 kaj al Jesuo, la interulo de nova interligo, kaj al la sango de aspergo, kiu parolas pli bonajn aferojn ol la sango de Habel.
12:25 Gardu vin, ke vi ne forrifuzu la parolanton. CXar se ne forsavigxis tiuj, kiuj forrifuzis la admonanton sur la tero, des malpli ni, deturnante nin de la parolanto el la cxielo,
12:26 kies vocxo tiam skuis la teron; sed nun Li promesis, dirante:Ankoraux unufoje Mi ekmovos ne sole la teron, sed ankaux la cxielon.
12:27 Kaj tiu diro:Ankoraux unufoje-montras la translokigon de la skuitajxoj, kiel de faritajxoj, por ke la neskueblaj restu.
12:28 Tial, ricevante regnon neskueblan, ni havu dankemecon, per kiu ni adoru Dion akcepteble kun respektego kaj pia timo;
12:29 cxar nia Dio estas fajro konsumanta.
13:1 La fratamo dauxradu.
13:2 Ne forgesu gastamon al nekonatoj; cxar per tio iuj gastigis angxelojn,  ne sciante.
13:3 Memoru la katenitojn, kvazaux vi ankaux estus katenitaj, kaj la suferantojn, cxar vi ankaux estas en la korpo.
13:4 Estu honorata la edzeco cxe cxiuj, kaj la lito estu senmakula; cxar malcxastulojn kaj adultulojn Dio jugxos.
13:5 Estu via karaktero sen monamo; estu kontentaj je tio, kion vi havas;  cxar Li mem diris:Mi ne foriros de vi kaj ne forlasos vin.
13:6 Tial ni kuragxas diri:      La Eternulo estas mia helpanto, mi ne timos;   Kion faros al mi homo?
13:7 Memoru viajn regintojn, kiuj parolis al vi la vorton de Dio; kaj ilian fidon imitu, pripensante la finon de ilia vivmaniero.
13:8 Jesuo Kristo estas la sama hieraux, hodiaux, kaj gxis eterneco.
13:9 Ne forportigxu per dogmaroj diversaj kaj fremdaj; cxar estas bone, ke la koro estu plifortigata per graco, ne per mangxajxoj, per kiuj ne profitis la okupigxantaj pri ili.
13:10 Ni havas altaron, el kiu la servantoj de la tabernaklo havas nenian rajton mangxi.
13:11 CXar la korpoj de tiuj bestoj, kies sango estas en la sanktejon enportata de la cxefpastro pro peko, estas bruligataj ekster la tendaro.
13:12 Tial Jesuo ankaux, por ke li sanktigu la popolon per sia propra sango,  ekster la pordego suferis.
13:13 Tial ni eliru al li ekster la tendaro, portante lian riprocxon.
13:14 CXar cxi tie ni ne havas restantan urbon, sed estontan ni sercxas.
13:15 Per li do ni oferu al Dio cxiam oferon de lauxdo, tio estas, la frukton de niaj lipoj konfesantaj al lia nomo.
13:16 Sed ne forgesu la bonfaradon kaj kunulecon; cxar tiaj oferoj placxas al Dio.
13:17 Obeu al tiuj, kiuj vin regas, kaj submetigxu; cxar ili viglas pro viaj animoj, kvazaux liveronte raporton; por ke kun gxojo ili faru tion, kaj ne gxemante, cxar cxi tio estus senprofita por vi.
13:18 Pregxu por ni; cxar ni fidas, ke ni havas bonan konsciencon, dezirante en cxio honeste vivi.
13:19 Sed des pli urgxe mi petegas vin fari tion, por ke mi tiom pli frue estu redonata al vi.
13:20 Nun la Dio de paco, kiu relevis el la mortintoj la grandan pasxtiston de la sxafoj, nian Sinjoron Jesuo, per la sango de la eterna interligo,
13:21 perfektigu vin en cxia bona laboro, por plenumi Lian volon, farante en vi tion, kio placxas al Li, per Jesuo Kristo, al kiu estu la gloro por cxiam kaj eterne. Amen.
13:22 Kaj mi petegas vin, fratoj, toleru la vorton de konsilo, cxar mi skribis al vi per malmulte da vortoj.
13:23 Sciu, ke estas liberigita nia frato Timoteo, kun kiu, se li venos baldaux, mi vin vidos.
13:24 Salutu cxiujn, kiuj vin regas, kaj cxiujn sanktulojn. Tiuj, kiuj estas el Italujo, vin salutas.
13:25 Graco estu kun vi cxiuj. Amen.


Next: James

1:1 Jakobo, servisto de Dio kaj de la Sinjoro Jesuo Kristo, al la dek du triboj, kiuj estas dispelitaj:Saluton!
1:2 Rigardu cxion kiel gxojigan, miaj fratoj, kiam vi falas en diversajn tentojn,
1:3 sciante, ke la provado de via fido faras paciencon.
1:4 Kaj la pacienco havu sian perfektan faradon, por ke vi estu perfektaj kaj kompletaj, ne havante mankon.
1:5 Sed se al iu el vi mankas sagxeco, li petu Dion, kiu donacas al cxiuj malavare kaj ne riprocxas, kaj gxi estos al li donata.
1:6 Sed li petu en fido, neniel dubante; cxar la dubanto similas ondon de la maro, ventopelatan kaj skuatan.
1:7 CXar tiu homo ne pensu, ke li ricevos ion de la Sinjoro-
1:8 duoblanima homo, sxanceligxa en cxiuj siaj vojoj.
1:9 Sed la malaltranga frato gxoju pri sia alteco;
1:10 kaj la ricxulo pri sia humiligxo; cxar kiel floro de herbo li forpasos.
1:11 CXar la suno levigxas kun la brulvento kaj sekigas la herbon, kaj gxia floro falas, kaj la gracio de gxia formo pereas; tiel ankaux la ricxulo velkos en siaj vojoj.
1:12 Felicxa estas la homo, kiu elportas tenton; cxar kiam li estos elprovita, li ricevos la kronon de vivo, kiun la Sinjoro promesis al tiuj,  kiuj lin amas.
1:13 Neniu diru, kiam li estas tentata:Mi estas tentata de Dio; cxar Dio ne estas tentebla de malbono, kaj Li mem tentas neniun;
1:14 sed cxiu estas tentata, kiam li estas fortirata de sia dezirado, kaj delogata.
1:15 Tiam la dezirado, gravedigxinte, naskas pekon; kaj la peko,  maturigxinte, naskas morton.
1:16 Ne trompigxu, miaj amataj fratoj.
1:17 CXiu bona donajxo kaj cxiu perfekta donaco estas de supre,  malsuprenvenante de la Patro de lumoj, cxe kiu ne povas ekzisti sxangxo, nek ombro de sinturnado.
1:18 Laux Sia propra volo Li naskis nin per la vorto de la vero, por ke ni estu kvazaux unuaajxo de Liaj kreitajxoj.
1:19 Tion vi scias, miaj amataj fratoj. Sed cxiu rapidu auxdi, malrapidu paroli, malrapidu koleri;
1:20 cxar la kolero de homo ne efektivigas la justecon de Dio.
1:21 Tial, formetinte cxian malpurecon kaj superfluon de malico, akceptu kun humileco la enplantitan vorton, kiu povas savi viajn animojn.
1:22 Sed estu plenumantoj de la vorto, kaj ne nur auxskultantoj, trompantaj vin mem.
1:23 CXar se iu estas auxskultanto de la vorto, kaj ne plenumanto, li similas iun, kiu rigardas sian naturan vizagxon en spegulo;
1:24 cxar li sin rigardas kaj foriras, kaj tuj forgesas, kia li estis.
1:25 Sed tiu, kiu fikse rigardas en la perfektan legxon, la legxon de libereco, kaj tiel restas, ne estante auxskultanto, kiu forgesas, sed plenumanto, kiu energias, tiu estos benata en sia faro.
1:26 Se iu sxajnas al si religia, ne bridante sian langon, sed trompante sian koron, ties religio estas vanta.
1:27 Religio pura kaj senmakula antaux nia Dio kaj Patro estas jena:viziti orfojn kaj vidvinojn en ilia mizero, kaj sin gardi sen malpurigxo de la mondo.
2:1 Miaj fratoj, ne kun personfavorado tenu la fidon de nia Sinjoro Jesuo Kristo, la glora Sinjoro.
2:2 CXar se en vian sinagogon envenas viro kun oraj ringoj, en bela vestaro,  kaj envenas ankaux malricxulo en malpura vestaro;
2:3 kaj vi respektas la bele vestitan homon, kaj diras:Sidigxu cxi tie en bona loko; kaj diras al la malricxulo:Staru tie, aux sidigxu sube apud mia piedbenketo;
2:4 cxu vi ne diferencigas en vi mem, kaj farigxas jugxistoj malbone pensantaj?
2:5 Auxskultu, miaj amataj fratoj; cxu Dio ne elektis la malricxulojn laux la mondo, por esti ricxaj rilate al fido, kaj heredantoj de la regno, kiun Li promesis al tiuj, kiuj Lin amas?
2:6 Sed vi malhonoradis la malricxulon. CXu ne subpremas vin la ricxuloj, kaj mem trenas vin antaux la tribunalojn?
2:7 CXu ili ne blasfemas la honorindan nomon, sur vin metitan?
2:8 Tamen, se vi plenumas la regxan legxon laux la Skribo:Amu vian proksimulon kiel vin mem-vi faras bone;
2:9 sed se vi favoras personojn, vi faras pekon, kulpigitaj de la legxo, kiel malobeintoj.
2:10 CXar cxiu, kiu observas la tutan legxaron, sed falpusxigxas pri unu punkto, farigxis kulpa pri cxio.
2:11 CXar Tiu, kiu diris:Ne adultu-diris ankaux:Ne mortigu. Se do vi ne adultas, sed mortigas, vi farigxis malobeinto kontraux la legxo.
2:12 Tiel parolu, kaj tiel agu, kiel jugxotoj laux legxo de libereco.
2:13 CXar al tiu, kiu ne kompatis, la jugxo estos senkompata; la kompato sin altigas super la jugxo.
2:14 Kia estas la profito, miaj fratoj, se iu diras, ke li havas fidon, sed ne havas farojn? cxu tiu fido povas lin savi?
2:15 Se frato aux fratino estas nuda kaj sen cxiutaga mangxo,
2:16 kaj iu el vi diras al ili:Iru en paco, estu varmaj kaj sataj; tamen vi ne donas al ili tion, kion la korpo bezonas, kia estas la profito?
2:17 Tiel same fido, ne havante farojn, estas en si mem malviva.
2:18 Kaj cetere iu diros:Vi havas fidon, kaj mi havas farojn; montru al mi vian fidon aparte de faroj, kaj mi per miaj faroj montros al vi la fidon.
2:19 Vi ja kredas, ke Dio estas unu; vi faras bone; la demonoj ankaux kredas kaj tremas.
2:20 Se cxu vi volas scii, ho vantulo, ke la fido sen faroj estas senfrukta?
2:21 CXu nia patro Abraham ne pravigxis per faroj, oferinte sian filon Isaak sur la altaro?
2:22 Vi vidas, ke la fido kunagis kun liaj faroj, kaj per faroj la fido perfektigxis;
2:23 kaj plenumigxis la Skribo, kiu diras:Kaj Abraham kredis al Dio, kaj tio estis kalkulita al li kiel virto; kaj li estis nomita:amiko de Dio.
2:24 Vi vidas, ke homo pravigxas per faroj, kaj ne sole per fido.
2:25 Tiel same, cxu ankaux la malcxastistino Rahxab ne pravigxis per faroj,  kiam sxi akceptis la senditojn kaj forsendis ilin per alia vojo?
2:26 CXar kiel la korpo aparte de la spirito estas malviva, tiel ankaux fido aparte de faroj estas malviva.
3:1 Ne estu multaj instruistoj, miaj fratoj, sciante, ke ni ricevos pli severan jugxon.
3:2 CXar multokaze ni cxiuj falpusxigxas. Se iu ne falpusxigxas parole, tiu estas perfekta homo, kapabla bridi ankaux la tutan korpon.
3:3 Se ni al la cxevaloj enmetas la bridojn en la busxojn, por ke ili obeu al ni, ni ankaux cxirkauxturnas ilian tutan korpon.
3:4 Jen ankaux la sxipoj, kiuj, kvankam ili estas tiel grandaj kaj estas kurepelataj de fortaj ventoj, tamen per tre malgranda direktilo turnigxadas,  kien ajn la volo de la direktilisto decidas.
3:5 Tiel ankaux la lango estas malgranda membro, kaj fanfaronas grandajxojn.  Jen, kiel grandan arbaron ekbruligas fajrero!
3:6 Kaj la lango estas fajro; mondo da maljusteco inter niaj membroj estas la lango, kiu malpurigas la tutan korpon kaj ekbruligas la radon de la naturo kaj estas ekbruligita de Gehena.
3:7 CXar cxiun specon de bestoj kaj birdoj, de rampajxoj kaj enmarajxoj la homa raso al si subigas kaj subigis;
3:8 sed la langon neniu povas subigi; gxi estas malkvieta malbono, plena de mortiga veneno.
3:9 Per gxi ni benas la Sinjoron kaj Patron; kaj per gxi ni malbenas homojn,  faritajn laux la bildo de Dio;
3:10 el la sama busxo eliras beno kaj malbeno. Miaj fratoj, tio devus ne tiel esti.
3:11 CXu la fonto elsxprucigas el la sama aperturo dolcxan akvon kaj maldolcxan?
3:12 cxu figarbo, miaj fratoj, povas doni olivojn, aux vinberarbo figojn? kaj sala akvo ne donas dolcxajxon.
3:13 Kiu inter vi estas sagxa kaj prudenta? tiu elmontru per honesta vivado siajn farojn en mildeco de sagxeco.
3:14 Sed se vi havas akran jxaluzon kaj malpacon en via koro, ne fieru, kaj ne mensogu kontraux la vero.
3:15 CXi tiu sagxeco ne devenas de supre, sed estas monda, lauxsenta, demona.
3:16 CXar kie estas jxaluzo kaj malpaco, tie estas konfuzo kaj cxia malnobla ago.
3:17 Sed la sagxeco, kiu estas de supre, estas unue cxasta, poste pacema,  milda, cedema, plena de kompatemo kaj bonaj fruktoj, sen partieco, sen hipokriteco.
3:18 Kaj la frukto de justeco estas semata en paco por tiuj, kiuj faras pacon.
4:1 De kie militoj kaj de kie bataloj inter vi? cxu ne de viaj voluptoj,  militantaj en viaj membroj?
4:2 Vi deziras, kaj ne havas; vi mortigas kaj konkuras, kaj ne povas akiri;  vi batalas kaj militas; vi ne havas, cxar vi ne petas.
4:3 Vi petas kaj ne ricevas, tial, ke vi petas malprave, por ke vi elspezu por viaj voluptoj.
4:4 Vi adultulinoj, cxu vi ne scias, ke la amikeco al la mondo estas malamikeco al Dio? CXiu do, kiu volas esti amiko de la mondo, farigxas malamiko de Dio.
4:5 Aux cxu vi opinias, ke la Skribo vane parolas? CXu la spirito, kiun Li logxigis en ni, deziregas envieme?
4:6 Sed Li donas pli grandan gracon. Tial estas dirite:Dio kontrauxstaras al la fieruloj, sed al la humiluloj Li donas gracon.
4:7 Submetigxu do al Dio; sed rezistu la diablon, kaj li forkuros de vi.
4:8 Alproksimigxu al Dio, kaj Li alproksimigxos al vi. Purigu la manojn, vi pekuloj, kaj cxastigu la korojn, vi duoblanimuloj.
4:9 Mizeru kaj malgxoju kaj ploru; via ridado turnigxu en ploron, kaj via gxojo en malgxojon.
4:10 Humiligxu antaux la Sinjoro, kaj Li vin altigos.
4:11 Ne kalumniu unu la alian, fratoj. Kiu kalumnias fraton aux jugxas sian fraton, tiu kalumnias la legxon kaj jugxas la legxon; sed se vi jugxas la legxon, vi jam estas ne plenumanto de la legxo, sed jugxanto.
4:12 Unu estas la legxdonisto kaj jugxisto, Tiu, kiu povas savi aux pereigi;  kiu vi estas, jugxanta vian proksimulon?
4:13 Atentu nun vi, kiuj diras:Hodiaux aux morgaux ni iros al tiu urbo kaj restos tie unu jaron kaj negocados kaj profitos;
4:14 kvankam vi ne scias, kio morgaux okazos. Kio estas via vivo? Vi ja estas vaporo, kiu mallongan tempon montrigxas kaj poste malaperas.
4:15 Anstataux diri:Se la Sinjoro volos, ni vivados kaj faros cxi tion aux tion.
4:16 Sed nun vi fieras pri viaj memfidajxoj; cxiu tia singratulado estas malbona.
4:17 Kiu do scias bonfari, kaj ne bonfaras, cxe tiu estas peko.
5:1 Atentu nun, ricxuloj; ploregu kaj kriegu pro la mizeroj sur vin alvenontaj.
5:2 Via ricxo putrigxis, kaj viaj vestoj konsumigxas de tineoj.
5:3 Via oro kaj via argxento rustigxis; kaj ilia rusto atestos kontraux vi,  kaj konsumos vian karnon, kiel fajro. En la lastaj tagoj vi kolektadis trezoron.
5:4 Jen krias la de vi trompe retenata salajro de la laboristoj, kiuj falcxis viajn kampojn; kaj la krioj de la rikoltintoj venis en la orelojn de la Eternulo Cebaot.
5:5 Vi luksadis sur la tero, kaj dibocxadis; vi nutradis viajn korojn en tago de bucxado.
5:6 Vi kondamnis, vi mortigis la justulon; li ne kontrauxstaras al vi.
5:7 Paciencu do, fratoj, gxis la alveno de la Sinjoro. Jen la terkultivisto atendas la multevaloran frukton de la tero, paciencante pri gxi, gxis gxi ricevos la fruan kaj la malfruan pluvon.
5:8 Vi ankaux paciencu; fortikigu viajn korojn; cxar la alveno de la Sinjoro alproksimigxas.
5:9 Ne murmuru, fratoj, unu kontraux la alia, por ke vi ne estu jugxataj; jen la jugxisto staras antaux la pordoj.
5:10 Prenu, fratoj, kiel ekzemplon de suferado kaj pacienco, la profetojn,  kiuj parolis en la nomo de la Sinjoro.
5:11 Jen ni nomas felicxaj tiujn, kiuj elportis suferon; vi auxdis pri la pacienco de Ijob, kaj vidis la finan agadon de la Sinjoro, ke la Sinjoro estas kompatema kaj indulgema.
5:12 Sed antaux cxio, miaj fratoj, ne jxuru, nek per la cxielo, nek per la tero, nek per ia alia jxuro; sed via jes estu jes, kaj via ne estu ne; por ke vi ne falu sub jugxon.
5:13 CXu iu el vi suferas? li pregxu. CXu iu estas gaja? li psalme kantu.
5:14 CXu iu el vi malsanas? li venigu la presbiterojn de la eklezio; kaj ili pregxu super li, sxmirinte lin per oleo en la nomo de la Sinjoro;
5:15 kaj la pregxo de fido savos la malsanulon, kaj la Sinjoro relevos lin;  kaj se li faris pekojn, tio estos pardonita al li.
5:16 Konfesu do viajn pekojn unu al la alia, kaj pregxu unu por la alia, por ke vi resanigxu. Petego de justulo multe efikas per sia energio.
5:17 Elija estis homo samnatura, kiel ni, kaj li pregxis fervore, ke ne pluvu; kaj ne pluvis sur la teron dum tri jaroj kaj ses monatoj.
5:18 Kaj denove li pregxis; kaj la cxielo donis pluvon, kaj la tero ekproduktis sian frukton.
5:19 Miaj fratoj, se iu el vi forvagos de la vero, kaj iu lin returnos,
5:20 oni sciu, ke tiu, kiu returnas pekulon de la elvoja forvago, savos animon el morto kaj kovros amason da pekoj.


Next: 1 Peter

1:1 Petro, apostolo de Jesuo Kristo, al la elektitoj, kiuj estas el la dispelitaro, paslogxantaj en Ponto, Galatujo, Kapadokio, Azio, kaj Bitinio,
1:2 laux la antauxscio de Dio, la Patro, en sanktigo de la Spirito, por obeo kaj aspergo de la sango de Jesuo Kristo:Graco al vi kaj paco pligrandigxu.
1:3 Benata estu la Dio kaj Patro de nia Sinjoro Jesuo Kristo, kiu laux Sia granda kompato nin renaskis en esperon vivan per la relevigxo de Jesuo Kristo el la mortintoj,
1:4 en heredajxon ne pereontan, ne makulotan, ne velkontan, rezervitan en la cxielo por vi,
1:5 kiuj estas gardataj de la potenco de Dio per fido al savo preta malkasxigxi en la lasta tempo.
1:6 En tio vi gxojegas, kvankam por kelka tempo, se estas necese,  malgxojigite en diversaj tentoj,
1:7 por ke la provado de via fido, pli multevalora ol oro, kiu pereas,  kvankam per fajro provite, trovigxu efika por lauxdo kaj gloro kaj honoro en la malkasxo de Jesuo Kristo;
1:8 kiun, ne vidinte, vi amas; kiun kvankam nun vi ne vidas, tamen, al li kredante, vi gxojegas per gxojo nedirebla kaj gloroplena;
1:9 ricevante la celon de via fido, savon de animoj.
1:10 Koncerne tiun savon esploris kaj sercxis la profetoj, kiuj profetis pri la graco venonta al vi;
1:11 sercxante, kiun kaj kian tempon montris la enestanta en ili Spirito de Kristo, kiu atestis antauxe la suferojn por Kristo kaj la sekvontajn glorojn.
1:12 Kaj al ili malkasxigxis, ke ne al si mem, sed al vi, ili liveris tion,  kio nun estas proklamita al vi de tiuj, kiuj predikis al vi la evangelion per la Spirito Sankta, elsendita el la cxielo; en kiujn aferojn angxeloj deziras enrigardi.
1:13 Tial, cxirkauxzoninte la lumbojn de via menso, estu sobraj kaj esperadu perfekte la gracon alportotan al vi en la malkasxo de Jesuo Kristo;
1:14 kiel infanoj de obeo, ne formigxante laux la voluptoj, kiujn vi antauxe havis en via nescio;
1:15 sed kiel via Vokinto estas sankta, tiel vi ankaux farigxu sanktaj en cxia konduto;
1:16 pro tio, ke estas skribite:Vi estu sanktaj, cxar Mi estas sankta.
1:17 Kaj se vi vokas la Patron, kiu sen personfavorado jugxas laux la faro de cxiu, vi pasigu en timo la tempon de via cxi tiea logxado;
1:18 sciante, ke ne per pereemaj objektoj, oro aux argxento, vi elacxetigxis el via vanta vivmaniero, kiun vi ricevis de viaj patroj;
1:19 sed per multekosta sango, kiel de sxafido senmakula kaj sendifekta, la sango de Kristo;
1:20 kiu estis antauxdifinita antaux la fondo de la mondo, sed elmontrita en la fino de la tempoj pro vi,
1:21 kiuj per li fidas Dion, kiu relevis lin el la mortintoj kaj donis al li gloron; por ke via fido kaj espero estu al Dio.
1:22 CXastiginte viajn animojn, en la obeo al la vero, por sincera amo al la frataro, amu unu la alian el la koro fervore;
1:23 renaskite, ne el pereema semo, sed el nepereema, per la vorto de Dio,  vivanta kaj restanta.
1:24 CXar:   CXiu karno estas herbo,   Kaj cxiu gxia cxarmo estas kiel kampa floreto.   Sekigxas herbo, velkas floreto;
1:25 Sed la vorto de la Eternulo restas eterne.  Kaj cxi tiu estas la parolo, kiu estas predikita al vi.
2:1 Formetinte do cxian malbonon kaj cxian trompon kaj hipokritecon kaj enviojn kaj cxiajn kalumniojn,
2:2 kiel jxusnaskitaj sucxinfanoj, sopiru al la spirita lakto pura, por ke vi per tio kresku en savon,
2:3 se vi gustumis, ke la Sinjoro estas bona;
2:4 al kiu alvenante, kvazaux al sxtono vivanta, de homoj rifuzita, sed cxe Dio elektita, honorinda,
2:5 vi ankaux, kiel sxtonoj vivantaj, konstruigxas domo spirita, sankta pastraro, por oferi spiritajn oferojn, akcepteblajn de Dio per Jesuo Kristo.
2:6 CXar estas enhavate en skribo:      Jen Mi kusxigas en Cion bazangulan sxtonon, elektitan, valoregan;   Kaj kiu lin fidas, tiu ne estos hontigita.
2:7 Por vi do, la fidantoj, estas la valoregeco; sed por nefidantoj:      SXtono, kiun malsxatis la konstruantoj,   Farigxis sxtono bazangula;
2:8 kaj:      SXtono de falpusxigxo kaj roko de alfrapigxo;  ili falpusxigxas pro la vorto, malobeante, por kio ankaux ili estas difinitaj.
2:9 Sed vi estas raso elektita, pastraro regxa, nacio sankta, popolo Diposedata, por ke vi proklamu la gloron de Tiu, kiu vokis vin el mallumo en Sian lumon mirindan;
2:10 kiuj iam estis ne-popolo, sed nun estas popolo de Dio; antauxe nekompatitoj, sed nun kompatitoj.
2:11 Amataj, mi petegas vin kiel fremdulojn kaj migrantojn, detenu vin de karnaj voluptoj, kiuj militadas kontraux la animo;
2:12 kondutante dece cxe la nacianoj, por ke, kvankam ili kalumnias vin kiel malbonagulojn, tamen, vidante viajn bonfarojn, ili gloru Dion en la tago de vizitado.
2:13 Submetu vin al cxiu homa institucio pro la Sinjoro; cxu al la regxo, la superreganto;
2:14 cxu al regantoj, kiel liaj senditoj por vengxo al malbonaguloj kaj por lauxdo al bonaguloj.
2:15 CXar la volo de Dio estas, ke bonfarante, vi silentigu la nesciadon de homoj malsagxaj;
2:16 kiel liberaj, kaj ne farantaj el via libereco kovrilon de malico, sed kiel servistoj de Dio.
2:17 CXiujn honoru. La frataron amu. Dion timu. La regxon honoru.
2:18 Servantoj, submetu vin al viaj sinjoroj kun cxia timo; ne sole al la bonaj kaj malseveraj, sed ankaux al la malbonhumoraj.
2:19 CXar tio estas lauxdinda, se pro konscienco al Dio oni elportas malgxojon, suferante maljuste.
2:20 CXar kia honoro estas, se, pekante kaj sekve batate, vi tion pacience elportas? sed se, bonfarante kaj sekve suferante, vi tion pacience elportas,  tio estas lauxdinda antaux Dio.
2:21 CXar al cxi tio vi estas vokitaj; pro tio, ke Kristo ankaux suferis pro vi, postlasante por vi ekzemplon, por ke vi sekvu liajn postesignojn;
2:22 pekon li ne faris, kaj trompo ne trovigxis en lia busxo;
2:23 insultate, li ne insultis responde; suferante, li ne minacis, sed submetis sin al la juste jugxanta;
2:24 li mem portis niajn pekojn en sia korpo sur la lignajxo, por ke ni,  malvivigite koncerne pekojn, vivu por justeco; per lia vundo vi resanigxis.
2:25 CXar vi estis kiel sxafoj erarvagantaj; sed nun vi returne venis al la Pasxtisto kaj Episkopo de viaj animoj.
3:1 Tiel same, edzinoj, submetu vin al viaj propraj edzoj; por ke, ecx se iuj ne obeas al la vorto, ili sen la vorto estu gajnitaj per la konduto de siaj edzinoj,
3:2 rigardante vian konduton kun timo cxastan.
3:3 Via ornamo estu ne la ekstera ornamo de harplektado kaj orportado, aux la surmetado de vestoj;
3:4 sed la kasxita homo de la koro en la nedifektebla vesto de spirito milda kaj trankvila, kiu estas multevalora antaux Dio.
3:5 CXar tiel same ankaux, en la tempo antikva, la sanktaj virinoj, kiuj esperis al Dio, ornamis sin, submetante sin al siaj propraj edzoj;
3:6 kiel Sara obeis al Abraham, nomante lin sinjoro; kies infanoj vi farigxis, bonfarante, kaj ne ektimigate per ia teruro.
3:7 Tiel same, edzoj, kunvivadu kun viaj edzinoj lauxscie, donante honoron al la virino kiel al la plimalforta ilo, kaj estante ankaux kun ili kunheredantoj de la graco de vivo, por ke viaj pregxoj ne malhelpigxu.
3:8 Fine, estu cxiuj samideaj, simpatiaj, fratamemaj, kompatemaj,  humilanimaj;
3:9 ne repagantaj malbonon kontraux malbono, nek insulton kontraux insulto,  sed kontrauxe benadantaj; cxar al tio vi estas vokitaj, por ke vi heredu benon.
3:10 CXar:   Kiu volas ami vivon kaj vidi bonajn tagojn,   Tiu gardu sian langon kontraux malbono,   Kaj sian busxon kontraux mensoga parolo;
3:11 Li deklinigxu de malbono kaj faru bonon,   Li sercxu pacon, kaj cxasu gxin.
3:12 CXar la okuloj de la Eternulo estas turnitaj al la piuloj,   Kaj Liaj oreloj al iliaj krioj;   Sed la vizagxo de la Eternulo estas kontraux tiuj, kiuj faras malbonon.
3:13 Kaj kiu faros al vi malbonon, se vi farigxos fervoraj en la bono?
3:14 Sed se vi ecx suferus pro justeco, felicxegaj vi estus; kaj ilian timon ne timu, nek maltrankviligxu;
3:15 sed la Sinjoron Kriston sanktigu en viaj koroj; estu cxiam pretaj doni defendan respondon al cxiu, kiu vin demandas pri la motivo de la espero en vi, sed kun humileco kaj timo;
3:16 havantaj bonan konsciencon; por ke, dum vi estas malestimataj, hontu tiuj, kiuj kalumnias vian bonan konduton en Kristo.
3:17 CXar pli bone estus, se tiel volus Dio, suferi pro bonfarado, ol pro malbonfarado.
3:18 CXar Kristo ankaux unufoje suferis pro pekoj, justulo pro maljustuloj,  por ke li nin konduku al Dio; mortigite en la karno, sed vivigite en la spirito;
3:19 en kiu ankaux li iris kaj predikis al la enkarceraj spiritoj,
3:20 kiuj iam malobeis, kiam la longedauxra pacienco de Dio atendis en la tagoj de Noa dum la pretigado de la arkeo, en kiu malmultaj, tio estas ok personoj, elsavigxis tra akvo;
3:21 kiu ankaux vin nun savas en antitipo, la bapto, ne la formetado de la karna malpurajxo, sed la demando de bona konscienco al Dio per la relevigxo de Jesuo Kristo;
3:22 kiu estas dekstre de Dio, irinte en la cxielon; al li angxeloj kaj auxtoritatoj kaj potencoj estas submetitaj.
4:1 CXar Kristo do suferis en la karno, vi ankaux armu vin per la sama intenco; cxar la suferinto en la karno apartigxis de pekoj;
4:2 por ke vi travivu la reston de la enkarna tempo jam ne laux la voluptoj de homoj, sed laux la volo de Dio.
4:3 CXar la tempo pasinta suficxas, por elfari la deziron de la nacianoj kaj iradi en dibocxoj, voluptoj, vindrinkado, brufestenoj, ebrieco, kaj abomenaj idolkultoj;
4:4 en kio ili miras, ke vi ne kuras kune kun ili en la saman superfluon de dibocxado, kaj ili kalumnias vin;
4:5 ili prirespondos al Tiu, kiu estas preta jugxi la vivantojn kaj la mortintojn.
4:6 CXar por tio ankaux la evangelio estas anoncita al la mortintoj, por ke ili estu korpe jugxitaj laux homoj, sed spirite vivu laux Dio.
4:7 Sed la fino de cxio alproksimigxas; prudentigxu do, kaj sobrigxu por pregxoj;
4:8 antaux cxio havante fervoran amon unu al alia; cxar amo kovras amason da pekoj;
4:9 estu gastamaj unu al alia sen murmurado;
4:10 lauxmezure, kiel cxiu ricevis donacon, tiel gxin administrante inter vi,  kiel bonaj administrantoj de la diversaspeca graco de Dio;
4:11 se iu parolas, li parolu kvazaux orakolojn de Dio; se iu administras, li administru kvazaux el la forto, kiun Dio provizas; por ke en cxio Dio estu glorata per Jesuo Kristo, kies estas la gloro kaj la potenco por cxiam kaj eterne. Amen.
4:12 Amataj, ne surprizigxu pri la fajrego cxe vi okazanta por provi vin,  kvazaux io stranga okazus cxe vi;
4:13 sed laux tio, ke vi partoprenas en la suferoj de Kristo, gxoju; por ke ankaux en la elmontro de lia gloro vi gxoju ravege.
4:14 Se vi estas riprocxataj pro la nomo de Kristo, felicxegaj vi estas; cxar la Spirito de gloro kaj la Spirito de Dio restas sur vi.
4:15 Nur neniu el vi suferu kiel mortiginto, aux sxtelisto, aux malbonfarinto, aux kiel sintrudanto en malpropraj aferoj;
4:16 sed se iu suferas kiel Kristano, li ne hontu; sed li gloru Dion en tiu nomo.
4:17 CXar jam venis la tempo por la komenco de la jugxo cxe la domo de Dio;  kaj se gxi komencigxas cxe ni, kia estos la sorto de tiuj, kiuj ne obeas al la evangelio de Dio?
4:18 Kaj se justulo apenaux savigxas, kie aperos malpiulo kaj pekulo?
4:19 Tial ankaux tiuj, kiuj suferas laux la volo de Dio, alkonfidu siajn animojn en bonfarado al fidela Kreinto.
5:1 La presbiterojn do inter vi mi admonas, estante kunpresbitero kaj atestanto de la suferoj de Kristo kaj partoprenanto en la malkasxota gloro:
5:2 Pasxtu la gregon de Dio cxe vi, direktante gxin, ne devige, sed volonte,  laux Dio; ne pro avideco, sed bonvole;
5:3 ne kvazaux sinjorante super la heredo, sed farigxante ekzemploj al la grego.
5:4 Kaj kiam elmontrigxos la CXefpasxtisto, vi ricevos la nevelkontan kronon de gloro.
5:5 Tiel same, vi plijunuloj, submetu vin al la pliagxuloj. Tial ankaux vi cxiuj submetu vin unu al la alia, kaj zonu vin per humileco; cxar Dio kontrauxstaras al la fieruloj, sed al la humiluloj donas gracon.
5:6 Humiligu vin do sub la potencan manon de Dio, por ke Li altigu vin gxustatempe;
5:7 surjxetante sur Lin cxian vian zorgon, cxar Li zorgas pri vi.
5:8 Estu sobraj, vigladu; via kontrauxulo, la diablo, kiel leono blekeganta cxirkauxiras, sercxante, kiun li povos forgluti;
5:9 lin rezistu, konstantaj en la fido, sciante, ke la samaj suferoj plenumigxas en via frataro en la mondo.
5:10 Kaj la Dio de cxia graco, kiu vin alvokis al Sia eterna gloro en Kristo,  mem perfektigos, firmigos, plifortigos vin ne longe suferintajn.
5:11 Al Li estu la potenco por cxiam kaj eterne. Amen.
5:12 Per Silvano, la fidela frato, kiel mi opinias, al vi mi skribis mallonge, konsilante kaj atestante, ke cxi tio estas la vera graco de Dio; en gxi firme staru.
5:13 Vin salutas la en Babel kunelektitino, kaj Marko, mia filo.
5:14 Salutu unu la alian per ama kiso.  Paco al vi cxiuj, kiuj estas en Kristo.


Next: 2 Peter

1:1 Simon Petro, servisto kaj apostolo de Jesuo Kristo, al tiuj, kiuj ricevis egale altvaloran fidon, kiel ni, en la justeco de nia Dio kaj Savanto Jesuo Kristo:
1:2 Graco al vi kaj paco pligrandigxu en sciado pri Dio, kaj pri Jesuo, nia Sinjoro;
1:3 pro tio, ke lia Dia povo donacis al ni cxion rilatantan al vivo kaj pieco, per la scio de tiu, kiu nin vokis per sia propra gloro kaj virto;
1:4 per kiuj li donacis al ni la promesojn karegajn kaj tre grandajn; por ke per ili vi farigxu partoprenantoj en Dia naturo, forsavigxinte el la putreco,  kiu estas en la mondo per voluptemo.
1:5 Kaj pro tiu sama kauxzo viaflanke aplikante cxian diligentecon, en via fido aldonu virton; kaj en virto scion;
1:6 kaj en scio sinregadon; kaj en sinregado paciencon; kaj en pacienco piecon;
1:7 kaj en pieco fratamikecon, kaj en fratamikeco amon.
1:8 CXar tiuj ecoj, se cxe vi ili trovigxas kaj abundas, faras vin nek mallaboremaj nek senfruktaj en la scio de nia Sinjoro Jesuo Kristo.
1:9 CXar tiu, al kiu mankas tiuj ecoj, estas blinda, miopa, forgesinte la forpurigon el siaj antauxaj pekoj.
1:10 Sekve, fratoj, pli diligente klopodu, por certigi vian vokon kaj elekton; cxar farante tion, vi neniam falpusxigxos;
1:11 cxar tiel al vi estos ricxe provizita la eniro en la eternan regnon de nia Sinjoro kaj Savanto Jesuo Kristo.
1:12 Pro tio mi cxiam estos preta rememorigi vin pri tiuj aferoj, kvankam vi ilin scias kaj estas fortigitaj en la cxeestanta vero.
1:13 Kaj mi opinias konvena, dum mi estas en cxi tiu tabernaklo, vigligi vin per rememorigo;
1:14 sciante, ke baldaux estos la demeto de mia tabernaklo, gxuste kiel nia Sinjoro Jesuo Kristo montris al mi.
1:15 Kaj mi diligente penos, ke post mia foriro vi povu konstante rememori tion.
1:16 CXar ne sekvinte fabelojn sofismajn, ni konigis al vi la potencon kaj alvenon de nia Sinjoro Jesuo Kristo, sed vidinte per propraj okuloj lian majeston.
1:17 CXar li ricevis de Dio, la Patro, honoron kaj gloron, kiam al li tia vocxo estis alportita el la brilega gloro:CXi tiu estas Mia Filo, la amata,  en kiu Mi havas plezuron;
1:18 kaj tiun vocxon, alportitan el la cxielo, ni mem auxdis, kunestante kun li sur la sankta monto.
1:19 Kaj ni havas la profetan vorton konfirmitan; kiun atentante, vi bone faras, kvazaux lampon lumantan en malhela loko, gxis ektagigxos kaj la matenstelo eklevigxos en viaj koroj;
1:20 antaux cxio sciante, ke neniu profetajxo de la Skribo enhavas en si sian propran klarigon.
1:21 CXar neniam profetajxo estas alportita per homa volo; sed homoj, movataj de la Sankta Spirito, parolis laux Dio.
2:1 Sed ankaux falsaj profetoj trovigxis inter la popolo tiel same, kiel inter vi estos falsaj instruistoj, kiuj sekrete enkondukos herezojn pereigajn, ecx malkonfesante la Sinjoron, kiu ilin elacxetis, kaj venigante sur sin rapidan pereon.
2:2 Kaj ilian senbridecon sekvos multaj, per kiuj la vojo de la vero estos kalumniata.
2:3 Kaj en avideco per trompaj paroloj ili vin komercos; ilia kondamno nun de post tre longe ne malfruas, kaj ilia pereo ne dormas.
2:4 CXar se Dio ne indulgis angxelojn pekintajn, sed, eninferiginte ilin en kavernojn de mallumo, transdonis ilin rezervatajn por la jugxo;
2:5 kaj ne indulgis la mondon antikvan, sed gardis Noan kun sep aliaj,  predikanton de justeco, kiam Li sendis diluvon sur la mondon de malpiuloj;
2:6 kaj, cindriginte la urbojn Sodom kaj Gomora, kondamnis ilin per katastrofo, farinte ilin ekzemplo al estontaj malpiuloj;
2:7 kaj savis justan Loton, cxagrenegatan de la senbrida konduto de la malvirtuloj
2:8 (cxar tiu justulo, logxante inter ili, en vidado kaj auxdado, turmentis sian justan animon, tagon post tago, pro iliaj malvirtaj faroj):
2:9 la Sinjoro do scias savi el tento la piulojn, kaj teni sub puno la maljustulojn gxis la tago de jugxo;
2:10 sed precipe tiujn, kiuj iras laux la karno en volupto de malpurajxo, kaj malestimas regadon. Arogantaj, obstinaj, ili ne timas insulti auxtoritatojn;
2:11 sed kontrauxe, angxeloj, superante laux forto kaj potenco, ne faras insultan akuzon kontraux ili antaux la Sinjoro.
2:12 Sed tiuj, kiel bestoj senprudentaj, naskitaj laux naturo por kaptado kaj pereo, blasfemante en aferoj, kiujn ili ne scias, en sia putreco pereos,
2:13 en malbono ricevante pagon por malbono; homoj, kiuj opinias entagan dibocxon plezuro kaj estas makuloj kaj hontindajxoj, dibocxante en sia uzado de la agapoj, dum ili kunfestenas kun vi;
2:14 havante okulojn plenajn de adulto kaj ne reteneblajn de pekado;  forlogante malfirmajn animojn; havante koron lertan por avideco; estante filoj de malbeno;
2:15 forlasinte la rektan vojon kaj erarvaginte, sekvinte la vojon de Bileam,  filo de Beor, kiu amis la rekompencon de malbonfarado;
2:16 sed li estis riprocxita pro sia malobeo; muta azeno, parolante per homa vocxo, haltigis la frenezecon de la profeto.
2:17 Ili estas putoj senakvaj, kaj nebuletoj pelataj de ventego; por ili la nigreco de mallumo estas rezervita.
2:18 CXar, elparolante fanfaronajxojn de vanteco, ili forlogas en la karnovolupton per senbrideco tiujn, kiuj jxus forsavigxis de tiuj, kiuj vivadas en eraro;
2:19 anoncante al ili liberecon, ili mem estas sklavoj de putreco; cxar al kiu iu submetigxas, al tiu ankaux li sklavigxas.
2:20 CXar se, forsavigxinte el la malpurajxoj de la mondo per la scio de la Sinjoro kaj Savanto Jesuo Kristo, ili estos denove tien implikitaj kaj venkitaj, ilia lasta stato farigxos pli malbona, ol la unua.
2:21 CXar estus por ili pli bone ne ekkoni la vojon de justeco, ol, ekkoninte gxin, returni sin for de la sankta ordono al ili transdonita.
2:22 Al ili okazis laux la vera proverbo:Hundo reveninta al sia vomitajxo,  kaj porkino lavita al ruligxado en koto.
3:1 Jam cxi tiun duan epistolon, amataj, mi skribas al vi; en ambaux mi instigas vian sinceran menson per rememorigo;
3:2 por ke vi memoru la antauxdirojn de la sanktaj profetoj, kaj la ordonon de la Sinjoro kaj Savanto per viaj apostoloj;
3:3 unue sciante, ke en la lastaj tagoj mokemuloj venos kun mokado, irante laux siaj propraj voluptoj,
3:4 kaj dirante:Kie estas la anonco de lia alveno? cxar de kiam la patroj endormigxis, cxio restas kiel de post la komenco de la kreo.
3:5 CXar ili volonte forgesas, ke cxielo ekzistis de antikve, kaj tero kunmetita el akvo kaj meze de akvo, laux la vorto de Dio;
3:6 per kio la tiama mondo, diluvite, pereis;
3:7 sed la nuna cxielo kaj la tero per la sama vorto estas destinitaj por fajro, rezervate gxis la tago de jugxo kaj pereo de malpiuloj.
3:8 Sed ne forgesu cxi tiun unu aferon, amataj, ke cxe la Sinjoro unu tago estas kiel mil jaroj, kaj mil jaroj kiel unu tago.
3:9 La Sinjoro ne malrapidas pri la promeso, kiel iuj malrapidecon kalkulas;  sed paciencas al vi, volante, ne ke iuj pereu, sed ke cxiuj venu al pento.
3:10 Sed la tago de la Sinjoro venos, kvazaux sxtelisto; en tiu tago la cxielo forpasos kun mugxa bruego, kaj la elementoj brulante solvigxos, kaj la tero kaj la faritajxoj en gxi forbrulos.
3:11 CXar tiamaniere cxio tio solvigxos, kiaj homoj vi do devus esti en sankta konduto kaj pieco,
3:12 atendante kaj akcelante la alvenon de la tago de Dio, pro kio la cxielo flamanta solvigxos, kaj la elementoj per fajra brulado fluidigxos?
3:13 Sed laux Lia promeso ni atendas novan cxielon kaj novan teron, en kiuj logxas justeco.
3:14 Tial, amataj, tion atendante, klopodu trovigxi en paco, senmakulaj kaj neriprocxindaj antaux Li.
3:15 Kaj rigardu la paciencon de nia Sinjoro kiel savon; kiel ankaux nia amata frato Pauxlo, laux la sagxeco donita al li, jam skribis al vi,
3:16 kiel ankaux en cxiuj siaj epistoloj, parolante en ili pri cxi tio; en kiuj estas iuj aferoj malfacile kompreneblaj, kiujn la malkleruloj kaj malkonstantuloj tordas, kiel ankaux la ceterajn skribajxojn, al sia propra pereo.
3:17 Vi do, amataj, cxi tion antauxsciante, gardu vin, por ke vi ne forlogigxu per la eraro de la pekuloj, kaj ne defalu de via propra konstanteco.
3:18 Sed kresku en graco kaj scio de nia Sinjoro kaj Savanto Jesuo Kristo. Al li estu la gloro nun kaj gxis la tago de eterneco. Amen.


Next: 1 John

1:1 Tion, kio estis de la komenco, kion ni auxdis, kion ni vidis per niaj propraj okuloj, kion ni rigardis kaj niaj manoj palpis, koncerne la Vorton de vivo
1:2 (kaj la vivo elmontrigxis, kaj ni vidis kaj atestas kaj anoncas al vi la vivon, la eternan vivon, kiu estis cxe la Patro kaj montrigxis al ni);
1:3 kion ni vidis kaj auxdis, tion ni anoncas al vi, por ke vi ankaux havu kunulecon kun ni; kaj nia kunuleco estas kun la Patro kaj kun Lia Filo Jesuo Kristo;
1:4 kaj cxi tion ni skribas, por ke nia gxojo kompletigxu.
1:5 Kaj jen estas la anonco, kiun ni auxdis de Li kaj anoncas al vi, ke Dio estas lumo, kaj da mallumo estas en Li neniom.
1:6 Se ni diras, ke ni havas kunulecon kun Li, kaj iradas en la mallumo, ni mensogas, kaj ne faras la veron;
1:7 sed se ni iradas en la lumo, kiel Li estas en la lumo, ni havas kunulecon unu kun la alia, kaj la sango de Jesuo, Lia Filo, nin purigas de cxia peko.
1:8 Se ni diras, ke pekon ni ne havas, ni nin trompas, kaj la vero ne estas en ni.
1:9 Se ni konfesas niajn pekojn, Li estas fidela kaj justa por pardoni al ni niajn pekojn kaj nin purigi de cxia maljusteco.
1:10 Se ni diras, ke ni ne pekis, ni faras Lin mensoginto, kaj Lia vorto ne estas en ni.
2:1 Infanetoj miaj, cxi tion mi skribas al vi, por ke vi ne peku. Kaj se iu pekas, ni havas Advokaton cxe la Patro, Jesuon Kriston, la justan;
2:2 kaj li estas repacigo pro niaj pekoj, kaj ne sole pro niaj, sed ankaux pro la tuta mondo.
2:3 Kaj per cxi tio ni scias, ke ni konas lin:se ni observas liajn ordonojn.
2:4 Kiu diras:Mi lin konas, kaj ne observas liajn ordonojn, tiu estas mensoganto, kaj la vero ne estas en li;
2:5 sed en cxiu ajn, kiu observas lian vorton, vere perfektigxis la amo al Dio. Per cxi tio ni scias, ke ni estas en li:
2:6 kiu diras, ke li restas en li, tiu mem devus tiel iradi, kiel li iradis.
2:7 Amataj, al vi mi skribas ne ordonon novan, sed malnovan ordonon, kiun vi havis de la komenco; la malnova ordono estas la vorto, kiun vi auxdis.
2:8 Ankaux mi skribas al vi novan ordonon, kiu estas vera en li kaj en vi;  cxar la mallumo forpasas, kaj la vera lumo jam brilas.
2:9 Kiu diras, ke li estas en la lumo, kaj malamas sian fraton, tiu estas en la mallumo ankoraux gxis nun.
2:10 Kiu amas sian fraton, tiu restas en la lumo, kaj en li ne estas faligajxo.
2:11 Sed kiu malamas sian fraton, tiu estas en la mallumo, kaj iras en la mallumo, kaj ne scias, kien li iras, cxar la mallumo blindigis al li la okulojn.
2:12 Mi skribas al vi, infanetoj, cxar la pekoj al vi estas pardonitaj pro lia nomo.
2:13 Mi skribas al vi, patroj, cxar vi konas tiun, kiu estas de la komenco.  Mi skribas al vi, junuloj, cxar vi venkis la malbonulon. Mi skribis al vi,  infanoj, cxar vi konas la Patron.
2:14 Mi skribis al vi, patroj, cxar vi konas tiun, kiu estas de la komenco.  Mi skribis al vi, junuloj, cxar vi estas fortaj, kaj la vorto de Dio restas en vi, kaj vi venkis la malbonulon.
2:15 Ne amu la mondon, nek la mondajxojn. Se iu amas la mondon, la amo al la Patro ne estas en li.
2:16 CXar cxio, kio estas en la mondo, la dezirego de la karno kaj la dezirego de la okuloj kaj la fiereco de vivo, estas ne de la Patro, sed de la mondo.
2:17 Kaj forpasas la mondo kaj gxia dezirego; sed la plenumanto de la volo de Dio restas por eterne.
2:18 Infanoj, jam estas la lasta horo; kaj kiel vi auxdis, ke antikristo venas, jam levigxis multe da antikristoj; per tio ni scias, ke estas la lasta horo.
2:19 De ni ili eliris, sed ili ne estis el ni; cxar se ili el ni estus, ili restus cxe ni; sed ili eliris, por ke ili elmontrigxu, ke ili cxiuj ne estas el ni.
2:20 Kaj vi havas sanktoleadon de la Sanktulo, kaj vi scias cxion.
2:21 Mi skribis al vi ne pro tio, ke vi ne scias la veron, sed pro tio, ke vi gxin scias, kaj pro tio, ke nenia mensogo estas el la vero.
2:22 Kiu estas la mensogisto, krom tiu, kiu malkonfesas, ke Jesuo estas la Kristo? Tiu estas la antikristo, kiu malkonfesas la Patron kaj la Filon.
2:23 CXiu, kiu malkonfesas la Filon, ne havas la Patron; tiu, kiu konfesas la Filon, havas ankaux la Patron.
2:24 Vi do lasu resti en vi tion, kion vi auxdis de la komenco. Se tio, kion vi auxdis de la komenco, restos en vi, vi ankaux restos en la Filo kaj en la Patro.
2:25 Kaj jen estas la promeso, kiun li promesis al ni:la vivo eterna.
2:26 CXi tion mi skribis al vi pri tiuj, kiuj vin forlogas de la vojo.
2:27 Pri vi, la sanktoleado, kiun vi ricevis de li, restas en vi, kaj vi ne havas bezonon, ke iu vin instruu; sed kiel lia sanktoleado vin instruas pri cxio kaj estas vera kaj ne estas mensogo, kaj kiel gxi vin instruis, vi restas en li.
2:28 Kaj nun, infanetoj, restu en li; por ke, se li elmontrigxos, ni havu kuragxon, kaj ne hontu antaux li cxe lia alveno.
2:29 Se vi scias, ke li estas justa, vi scias, ke ankaux cxiu, kiu faras justecon, el li naskigxis.
3:1 Rigardu, kian amon la Patro donis al ni, ke ni estas nomataj infanoj de Dio; kaj tiaj ni estas. Pro tio la mondo nin ne konas, cxar gxi Lin ne konis.
3:2 Amataj, nun ni estas infanoj de Dio, kaj ankoraux ne elmontrigxis, kio ni estos. Ni scias, ke se li elmontrigxos, ni estos similaj al li; cxar ni vidos lin, kiel li estas.
3:3 Kaj cxiu, kiu havas cxi tiun esperon rilate lin, sin sanktigas tiel same,  kiel li estas sankta.
3:4 CXiu, kiu faras pekon, faras ion kontraux la legxo; kaj peko estas kontrauxlegxeco.
3:5 Kaj vi scias, ke li elmontrigxis, por forigi pekojn; kaj peko ne estas en li.
3:6 CXiu, kiu restas en li, ne pekas; cxiu pekanto lin ne vidis, nek lin konas.
3:7 Infanetoj, neniu vin forlogu; kiu faras justecon, tiu estas justa tiel same, kiel li estas justa;
3:8 kiu faras pekon, tiu estas el la diablo; cxar la diablo pekas de la komenco. Por tio la Filo de Dio elmontrigxis, por ke li detruu la farojn de la diablo.
3:9 CXiu, kiu naskigxis de Dio, ne faras pekon, cxar lia semo restas en li;  kaj li ne povas peki, cxar li naskigxis de Dio.
3:10 Jen kiel evidentigxas la infanoj de Dio, kaj la infanoj de la diablo:cxiu, kiu ne faras justecon, ne estas de Dio, nek tiu, kiu ne amas sian fraton.
3:11 CXar jen estas la anonco, kiun vi auxdis de la komenco:ke ni amu unu la alian;
3:12 ne kiel Kain estis de la malbonulo kaj mortigis sian fraton. Kaj pro kio li lin mortigis? CXar liaj faroj estis malbonaj, kaj la faroj de lia frato estis justaj.
3:13 Ne miru, fratoj, se la mondo vin malamas.
3:14 Ni scias, ke ni jam pasis el morto en vivon, cxar ni amas la fratojn.  Kiu ne amas, tiu restas en morto.
3:15 CXiu, kiu malamas sian fraton, estas hommortiganto; kaj vi scias, ke cxiu hommortiganto ne havas vivon eternan, restantan en li.
3:16 Per cxi tio ni konas amon:cxar li demetis sian vivon pro ni; kaj ni devus demeti nian vivon pro la fratoj.
3:17 Sed se iu havas mondan posedajxon kaj vidas sian fraton havantan bezonon kaj fermas sian kompaton kontraux li, kiel la amo de Dio restas en li?
3:18 Infanetoj, ni amu, ne laux vorto nek laux lango, sed laux faro kaj vero.
3:19 Per tio ni scios, ke ni estas el la vero, kaj ni certigos nian koron antaux Li
3:20 en cxio ajn, pri kio nia koro nin kondamnas; cxar Dio estas pli granda ol nia koro, kaj scias cxion.
3:21 Amataj, se nia koro ne kondamnas nin, ni havas kuragxon antaux Dio;
3:22 kaj cxion ajn, kion ni petas, ni ricevas de Li, cxar ni observas Liajn ordonojn, kaj faras tion, kio placxas antaux Li.
3:23 Kaj jen estas Lia ordono, ke ni kredu al la nomo de Lia Filo, Jesuo Kristo, kaj amu unu la alian tiel same, kiel Li al ni donis ordonon.
3:24 Kaj kiu observas Liajn ordonojn, tiu en Li restas, kaj Li en tiu. Kaj per tio ni scias, ke Li restas en ni:per la Spirito, kiun Li donis al ni.
4:1 Amataj, kredu ne al cxiu spirito, sed provu la spiritojn, cxu ili estas el Dio; cxar multaj falsaj profetoj eliris en la mondon.
4:2 Jen kiel vi ekkonas la Spiriton de Dio:cxiu spirito, kiu konfesas, ke Jesuo Kristo venis en la karno, estas el Dio;
4:3 kaj cxiu spirito, kiu ne konfesas Jesuon, ne estas el Dio; kaj cxi tiu estas la spirito de antikristo, pri kiu vi auxdis, ke gxi venas; kaj nun gxi jam estas en la mondo.
4:4 Infanetoj, vi estas el Dio, kaj ilin venkis; cxar pli granda estas Tiu,  kiu estas en vi, ol tiu, kiu estas en la mondo.
4:5 Ili estas el la mondo; pro tio ili parolas laux la mondo, kaj la mondo ilin auxskultas.
4:6 Ni estas el Dio; kiu konas Dion, tiu nin auxskultas; kiu ne estas el Dio,  tiu nin ne auxskultas. Jen kiel ni ekkonas la spiriton de vero, kaj la spiriton de eraro.
4:7 Amataj, ni amu unu la alian; cxar la amo estas el Dio; kaj cxiu, kiu amas, naskigxas el Dio kaj Dion konas.
4:8 Kiu ne amas, tiu ne konas Dion, cxar Dio estas amo.
4:9 Jen kiel la amo de Dio elmontrigxis en ni:ke Dio sendis en la mondon Sian Filon solenaskitan, por ke ni vivu per li.
4:10 Jen estas la amo, ne ke ni amis Dion, sed ke Li amis nin, kaj sendis Sian Filon kiel repacigon pro niaj pekoj.
4:11 Amataj, se Dio tiel amis nin, ni ankaux devus ami unu la alian.
4:12 Dion neniu iam vidis; se ni reciproke nin amas, Dio restas en ni, kaj Lia amo perfektigxis en ni;
4:13 jen kiel ni scias, ke ni restas en Li, kaj Li en ni:cxar el Sia Spirito Li donis al ni.
4:14 Kaj ni vidis kaj atestas, ke la Patro sendis la Filon por esti la Savonto de la mondo.
4:15 En cxiu ajn, kiu konfesas, ke Jesuo estas la Filo de Dio, Dio restas,  kaj li en Dio.
4:16 Kaj ni konas kaj kredis la amon, kiun Dio havas al ni. Dio estas amo;  kaj kiu restas en amo, tiu restas en Dio, kaj Dio restas en li.
4:17 Jen kiel amo perfektigxis cxe ni:ke ni havu kuragxon en la tago de jugxo; cxar gxuste kia li estas, tiaj ankaux ni estas en cxi tiu mondo.
4:18 Timo ne ekzistas en amo; sed perfekta amo eljxetas timon, cxar timo havas turmentegon; kaj timanto ne perfektigxas en amo.
4:19 Ni amas, cxar Li unue nin amis.
4:20 Se iu diras:Mi amas Dion, kaj malamas sian fraton-tiu estas mensoganto;  cxar kiu ne amas sian fraton, kiun li vidis, tiu ne povas ami Dion, kiun li ne vidis.
4:21 Kaj la jenan ordonon ni havas de Li:ke kiu amas Dion, tiu amu ankaux sian fraton.
5:1 CXiu, kiu kredas, ke Jesuo estas la Kristo, naskigxis el Dio; kaj cxiu,  kiu amas la Naskinton, amas ankaux la naskiton el Li.
5:2 Per tio ni ekscias, ke ni amas la infanojn de Dio, kiam ni amas Dion kaj plenumas Liajn ordonojn.
5:3 CXar jen estas la amo al Dio:ke ni observas Liajn ordonojn; kaj Liaj ordonoj ne estas pezaj.
5:4 CXar cxio, kio el Dio naskigxis, venkas la mondon; kaj jen estas la venko venkinta la mondon:nia fido.
5:5 Kaj kiu estas la venkanto de la mondo, krom tiu, kiu kredas, ke Jesuo estas la Filo de Dio?
5:6 CXi tiu estas la veninto per akvo kaj sango, Jesuo Kristo; ne sole en la akvo, sed en la akvo kaj en la sango.
5:7 Kaj la Spirito estas la atestanto, cxar la Spirito estas la vero.
5:8 CXar tri estas la atestantoj:la Spirito, kaj la akvo, kaj la sango; kaj la tri en unu konsentas.
5:9 Se ni akceptas la ateston de homoj, pli granda estas la atesto de Dio;  cxar jen estas la atesto de Dio:ke Li atestis pri Sia Filo.
5:10 Kiu kredas al la Filo de Dio, tiu havas en si la ateston; kiu ne kredas al Dio, tiu faris Lin mensoginto, pro tio, ke li ne kredis la ateston, kiun Dio atestis pri Sia Filo.
5:11 Kaj jen estas la atesto:ke Dio donis al ni la vivon eternan; kaj tiu vivo estas en Lia Filo.
5:12 Kiu havas la Filon, tiu havas la vivon; kiu ne havas la Filon de Dio,  tiu la vivon ne havas.
5:13 CXi tion mi skribis al vi, por ke vi sciu, ke vi havas vivon eternan; al vi, kiuj kredas al la nomo de la Filo de Dio.
5:14 Kaj jen estas la kuragxo, kiun ni havas antaux Li:ke se ni ion petas laux lia volo, Li nin auxskultas;
5:15 kaj se ni scias, ke kion ajn ni petas, Li nin auxskultas, ni scias, ke ni havas la petojn, kiujn ni petis de Li.
5:16 Se iu vidas sian fraton pekantan pekon ne al morto, tiu petos, kaj Li donos al li vivon, por la pekantoj ne al morto. Ekzistas peko al morto; ne pri tio mi diras, ke li petegu.
5:17 CXia nejusteco estas peko; kaj ekzistas peko ne al morto.
5:18 Ni scias, ke cxiu naskito el Dio ne pekas; sed la naskito el Dio sin gardas, kaj la malbonulo lin ne tusxas.
5:19 Ni scias, ke ni el Dio estas, kaj la tuta mondo kusxas en la malbonulo.
5:20 Kaj ni scias, ke la Filo de Dio venis kaj al ni donis komprenon, por ke ni ekkonu la Verulon; kaj ni estas en la Verulo, en Lia Filo, Jesuo Kristo.  Tiu estas la vera Dio, kaj la vivo eterna.
5:21 Infanetoj, gardu vin kontraux idoloj.


Next: 2 John

1:1 La presbitero al la elektita sinjorino kaj sxiaj infanoj, kiujn mi amas en la vero; kaj ne mi sola, sed ankaux cxiuj, kiuj konas la veron;
1:2 pro la vero restanta en ni, kaj gxi estos cxe ni por cxiam:
1:3 Graco, kompato, paco, estos cxe ni, de Dio, la Patro, kaj de Jesuo Kristo,  la Filo de la Patro, en vero kaj amo.
1:4 Mi treege gxojas, ke mi trovis iujn el viaj infanoj iradantajn en la vero tiel same, kiel ni ricevis ordonon de la Patro.
1:5 Kaj nun mi vin petegas, sinjorino, skribante ne kvazaux novan ordonon al vi, sed tiun, kiun ni havis de la komenco, ke ni amu unu la alian.
1:6 Kaj jen estas la amo:ke ni iradu laux Liaj ordonoj. Tio estas la ordono,  tiu sama, kiun vi auxdis de la komenco, ke vi iradu en gxi.
1:7 CXar multaj delogantoj eliris en la mondon, kiuj ne konfesas Jesuon Kriston venantan en karno. Tio estas la deloganto kaj la antikristo.
1:8 Gardu vin, ke vi ne perdu viajn elfaritajxojn, sed ke vi ricevu plenan rekompencon.
1:9 CXiu, kiu iras antauxen kaj ne restas en la instruado de Kristo, ne havas Dion; kiu restas en la instruado, tiu havas kaj la Patron kaj la Filon.
1:10 Se iu al vi venas kaj ne kunportas cxi tiun instruadon, ne ricevu lin en la domon, kaj al li ne donu salutan vorton;
1:11 cxar kiu al li salute parolas, tiu partoprenas en liaj malbonfaroj.
1:12 Havante multon por skribi al vi, mi ne volis skribi per papero kaj inko;  sed mi esperas veni al vi kaj paroli vizagxon kontraux vizagxo, por ke via gxojo estu plena.
1:13 Salutas vin la infanoj de via fratino, la elektita.


Next: 3 John

1:1 La presbitero al Gajo, la amata, kiun mi amas en la vero.
1:2 Amato, mi pregxas, ke al vi prosperu cxio, kaj vi bonsanu tiel same, kiel prosperas al via animo.
1:3 CXar mi treege gxojis, kiam fratoj venis kaj atestis pri via vereco, kiel vi iradas en la vero.
1:4 Pli grandan gxojon mi ne havas, ol auxdi pri miaj infanoj iradantaj en la vero.
1:5 Amato, vi faras fidele rilate al cxiuj viaj klopodoj por la fratoj kaj tiuj fremduloj,
1:6 kiuj atestis vian amon antaux la eklezio; kaj vi faros bone, tiujn antauxenigante dece je Dio,
1:7 cxar pro la Nomo ili eliris, akceptante nenion de la nacianoj.
1:8 Ni devas do akcepti tiajn, por ke ni estu kunlaborantoj kun la vero.
1:9 Mi skribis iom al la eklezio; sed Diotrefes, kiu amas la estrecon inter ili, nin ne akceptas.
1:10 Tial, se mi venos, mi rememorigos al li la farojn, kiujn li faras, per malbonaj paroloj babilante kontraux ni; kaj ne kontenta je tio, li mem ne akceptas la fratojn, nek tion permesas al tiuj, kiuj volas, kaj ilin el la eklezio elpelas.
1:11 Amato, imitu ne la malbonon, sed la bonon. Bonfaranto estas el Dio;  malbonfaranto ne vidis Dion.
1:12 Pri Demetrio estas atestite de cxiuj, kaj de la vero mem; kaj ni ja atestas; kaj vi scias, ke nia atesto estas vera.
1:13 Mi havis multon por skribi al vi; sed mi ne volas skribi al vi per inko kaj kano;
1:14 sed mi esperas vidi vin baldaux, kaj ni parolos vizagxon kontraux vizagxo.  Paco al vi. Salutas vin la amikoj. Salutu laux nomo la amikojn.


Next: Jude

1:1 Judas, servisto de Jesuo Kristo kaj frato de Jakobo, al la alvokitoj,  amataj en Dio, la Patro, kaj konservitaj por Jesuo Kristo:
1:2 Kompato al vi kaj paco kaj amo pligrandigxu.
1:3 Amataj, kiam mi faris cxian diligentecon, por skribi al vi pri nia komuna savo, mi devigxis skribi al vi, por kuragxigi vin batali por la kredo, jam per unu fojo transdonita al la sanktuloj.
1:4 CXar ensxteligxis iuj homoj, jam antaux longe destinitaj por cxi tiu kondamno, malpiuloj, sxangxante la gracon de nia Dio en dibocxecon, kaj malkonfesante la solan Estron kaj nian Sinjoron Jesuo Kristo.
1:5 Mi do volas rememorigi vin, kvankam vi jam per unu fojo sciigxis pri cxio,  ke la Sinjoro, savinte popolon el la Egipta lando, poste pereigis la nekredantojn.
1:6 Kaj angxelojn, kiuj ne konservis sian regadon, sed forlasis sian propran logxejon, Li rezervis sub mallumo en katenoj cxiamaj gxis la jugxo en la granda tago.
1:7 Kiel ankaux Sodom kaj Gomora kaj la cxirkauxaj urboj tiel same, kiel cxi tiuj, malcxastigxinte kaj foririnte post fremdan karnon, estas elmontritaj kiel ekzemplo, suferante la punon de eterna fajro.
1:8 Tamen tiel same ankaux cxi tiuj en siaj songxadoj malpurigas la karnon,  malestimas auxtoritaton, kaj insultas honorojn.
1:9 Sed Mihxael, la cxefangxelo, kiam en kontrauxstaro al la diablo li disputis pri la korpo de Moseo, ne kuragxis lin akuzi insulte, sed diris:La Sinjoro vin riprocxu.
1:10 Sed tiuj insultas ja cxion, kion ili ne scias; sed kion ili per naturo komprenas, kiel la bestoj senprudentaj, en tio ili malvirtigxas.
1:11 Ve al ili! cxar ili iris sur la vojo de Kain, kaj forjxetis sin en la eraron de Bileam por dungopago, kaj pereis en la kontrauxdirado de Korahx.
1:12 Ili estas la subakvaj rokoj en viaj agapoj, kun vi kunfestenante, sentime sin pasxtante; nuboj senakvaj, per vento disportataj; auxtunaj arboj senfruktaj, dufoje mortintaj, elradikigitaj;
1:13 sovagxaj marondoj, elsxauxmantaj siajn hontindajxojn; steloj vagantaj, por kiuj la nigreco de mallumo por eterne estas rezervata.
1:14 Kaj al ili ankaux HXanohx, la sepa post Adam, profetis, dirante:Jen la Sinjoro venis kun Siaj sanktaj miriadoj,
1:15 por fari jugxon kontraux cxiuj, kaj por kondamni cxiujn malpiulojn pri cxiuj malpiajxoj, kiujn ili malpie faris, kaj pri cxiuj obstinaj paroloj,  kiujn malpiaj pekuloj parolis kontraux Li.
1:16 Ili estas murmuremuloj, plendemuloj, irantaj laux siaj voluptoj (dum ilia busxo parolas fanfaronajxojn) kaj favorantaj personojn pro profito.
1:17 Sed vi, amataj, memoru la dirojn antauxe parolitajn de la apostoloj de nia Sinjoro Jesuo Kristo;
1:18 nome, ke ili diris al vi:En la lasta tempo estos mokemuloj, irantaj laux siaj propraj voluptoj malpiaj.
1:19 Tiuj estas la apartigantoj, lauxsentaj, ne havantaj la Spiriton.
1:20 Sed vi, amataj, konstruante vin sur via plej sankta fido, pregxante en la Sankta Spirito,
1:21 konservu vin en la amo al Dio, atendante la kompaton de nia Sinjoro Jesuo Kristo por eterna vivo.
1:22 Kaj unujn, kiuj sxanceligxas, indulgu;
1:23 kaj unujn savu, eltirante ilin el la fajro; kaj aliajn kompatu kun timo;  malamante ecx la veston makulitan de la karno.
1:24 Kaj al Tiu, kiu povas vin gardi senfalaj, kaj starigi vin senriprocxaj antaux Sia gloro en granda gxojo,
1:25 al la sola Dio, nia Savanto, per Jesuo Kristo, nia Sinjoro, estu gloro,  majesto, potenco, kaj auxtoritato, antaux cxiu mondagxo, kaj nun, kaj gxis la eterneco. Amen.


Next: Revelation

1:1 Apokalipso de Jesuo Kristo, kiun Dio donis al li, por montri al siaj servistoj tion, kio devas baldaux okazi; kaj Li sendis kaj montris gxin per Sia angxelo al Sia servisto Johano,
1:2 kiu atestis la vorton de Dio kaj la ateston de Jesuo Kristo, pri cxio,  kion li vidis.
1:3 Felicxaj estas la leganto kaj la auxskultantoj de la vortoj de la profetajxo kaj la observantoj de la skribitajxoj en gxi; cxar la tempo estas proksima.
1:4 Johano al la sep eklezioj en Azio:Graco al vi kaj paco de Tiu, kiu estas kaj estis kaj venos; kaj de la sep spiritoj antaux Lia trono;
1:5 kaj de Jesuo Kristo, la fidela atestanto, la unuenaskita el la mortintoj,  kaj la reganto de la regxoj de la tero. Al tiu, kiu nin amas, kaj nin malligis de niaj pekoj per sia sango,
1:6 kaj faris nin regno, pastroj al lia Dio kaj Patro; al li la gloro kaj la potenco por cxiam kaj eterne. Amen.
1:7 Jen li venas kun la nuboj; kaj lin vidos cxiu okulo, kaj tiuj, kiuj lin trapikis; kaj cxiuj gentoj de la tero ploros pro li. Vere, Amen.
1:8 Mi estas la Alfa kaj la Omega, diras la Sinjoro, la Dio, kiu estas kaj estis kaj venos, la Plejpotenca.
1:9 Mi, Johano, via frato kaj partoprenanto kun vi en la aflikto kaj regno kaj pacienco de Jesuo, estis sur la insulo nomata Patmos pro la vorto de Dio kaj la atesto de Jesuo.
1:10 Mi min trovis en la Spirito en la tago de la Sinjoro, kaj mi auxdis malantaux mi grandan vocxon kvazaux de trumpeto,
1:11 dirantan:Kion vi vidas, tion skribu en libron kaj sendu al la sep eklezioj:al Efeso kaj al Smirna kaj al Pergamo kaj al Tiatira kaj al Sardes kaj al Filadelfia kaj al Laodikea.
1:12 Kaj mi min turnis, por vidi la vocxon, kiu parolis kun mi. Kaj turnigxinte, mi vidis sep orajn lampingojn;
1:13 kaj meze de la sep lampingoj iun similan al la Filo de homo, vestitan gxispiede, kaj zonitan cxirkaux la brusto per ora zono.
1:14 Kaj lia kapo kaj liaj haroj estis blankaj kiel blanka lano, kiel negxo;  kaj liaj okuloj estis kiel fajra flamo;
1:15 kaj liaj piedoj estis kiel brilanta latuno, kvazaux rafinita en forno;  kaj lia vocxo estis kiel vocxo de multaj akvoj.
1:16 Kaj li havis en sia dekstra mano sep stelojn; kaj el lia busxo eliris akra dutrancxa glavo; kaj lia aspekto estis kiel brilas la suno en sia forteco.
1:17 Kaj kiam mi vidis lin, mi falis cxe liaj piedoj kvazaux senviva. Kaj li metis sian dekstran manon sur min, dirante:Ne timu; mi estas la unua kaj la lasta,
1:18 kaj la vivanta; kaj mi farigxis mortinta, kaj jen, mi estas vivanta por cxiam kaj eterne, kaj mi havas la sxlosilojn de la morto kaj de Hades.
1:19 Skribu do tion, kion vi vidis, kaj kio estas, kaj kio okazos poste;
1:20 la misteron de la sep steloj, kiujn vi vidis en mia dekstra mano, kaj la sep orajn lampingojn. La sep steloj estas la angxeloj de la sep eklezioj; kaj la sep lampingoj estas la sep eklezioj.
2:1 Al la angxelo de la eklezio en Efeso skribu:  Tiele diras la tenanto de la sep steloj en sia dekstra mano, la iranto meze de la sep oraj lampingoj:
2:2 Mi scias viajn farojn, kaj vian laboron kaj vian paciencon, kaj ke vi ne povas toleri la malbonulojn, kaj ke vi provis tiujn, kiuj nomas sin apostoloj kaj ne estas tiaj, kaj trovis ilin malveraj;
2:3 kaj vi havas paciencon kaj toleris pro mia nomo kaj ne lacigxis.
2:4 Sed mi havas kontraux vi, ke vi forlasis vian unuan amon.
2:5 Memoru do, de kie vi falis, kaj pentu, kaj faru la unuajn farojn; alie mi venos al vi, kaj formovos vian lampingon el gxia loko, se vi ne pentos.
2:6 Sed cxi tion vi havas, ke vi malamas la farojn de la Nikolaitoj, kiujn mi ankaux malamas.
2:7 Kiu havas orelon, tiu auxskultu, kion la Spirito diras al la eklezioj. Al la venkanto mi donos mangxi el la arbo de vivo, kiu estas en la Paradizo de Dio.
2:8 Kaj al la angxelo de la eklezio en Smirna skribu:  Tiele diras la unua kaj la lasta, kiu farigxis senviva kaj vivis:
2:9 Mi scias vian aflikton kaj vian malricxecon (vi tamen estas ricxa), kaj la blasfemon de tiuj, kiuj nomas sin Judoj, kaj estas ne tiaj, sed sinagogo de Satano.
2:10 Ne timu tion, kion vi suferos; jen la diablo jxetos iujn el vi en malliberejon, por ke vi estu elprovataj; kaj vi havos aflikton dek tagojn.  Estu fidela gxis morto, kaj mi donos al vi la kronon de vivo.
2:11 Kiu havas orelon, tiu auxskultu, kion la Spirito diras al la eklezioj.  La venkanto tute ne difektigxos de la dua morto.
2:12 Kaj al la angxelo de la eklezio en Pergamo skribu:  Tiele diras la portanto de la akra dutrancxa glavo:
2:13 Mi scias, kie vi logxas:tie, kie estas la trono de Satano; kaj vi tenas firme mian nomon, kaj ne malkonfesis mian fidon, ecx en la tagoj de Antipas,  mia fidela atestinto, kiu estis mortigita inter vi, kie logxas Satano.
2:14 Sed mi havas kelkon kontraux vi:ke vi havas tie sekvantojn de la instruo de Bileam, kiu instruis al Balak jxeti falilon antaux la Izraelidojn, por ke ili mangxu idoloferitajxojn kaj malcxastu.
2:15 Kaj vi ankaux havas sekvantojn de la instruo de la Nikolaitoj tiel same.
2:16 Pentu do; alie mi rapide venos al vi, kaj militos kontraux ili per la glavo de mia busxo.
2:17 Kiu havas orelon, tiu auxskultu, kion la Spirito diras al la eklezioj.  Al la venkanto mi donos el la kasxita manao, kaj mi donos al li blankan sxtoneton, kaj sur la sxtoneto novan nomon skribitan, kiun konas neniu krom la ricevanto.
2:18 Kaj al la angxelo de la eklezio en Tiatira skribu:  Tiele diras la Filo de Dio, kiu havas okulojn kiel fajra flamo, kaj liaj piedoj estas kiel brilanta latuno:
2:19 Mi scias viajn farojn, kaj viajn amon kaj fidon kaj servadon kaj paciencon, kaj pri viaj faroj, ke la lastaj estas pli multaj ol la unuaj.
2:20 Sed mi havas kontraux vi, ke vi toleras la virinon Izebel, kiu nomas sin profetino; kaj sxi instruas kaj delogas miajn servistojn malcxasti kaj mangxi idoloferitajxojn.
2:21 Kaj mi donis al sxi tempon, por ke sxi pentu; kaj sxi ne volas penti pri sia malcxasteco.
2:22 Jen mi jxetos sxin en liton, kaj la kun sxi adultantojn en grandan aflikton, se ili ne pentos pri sxiaj faroj.
2:23 Kaj mi pereigos sxiajn idojn per morto; kaj cxiuj eklezioj scios, ke mi estas tiu, kiu esploras internajxojn kaj korojn; kaj mi donos al cxiu el vi laux viaj faroj.
2:24 Sed al vi mi diras, al la ceteraj en Tiatira, al cxiuj, kiuj ne havas cxi tiun instruon, kaj kiuj ne konas la profundajxojn de Satano, kiel oni diras:Mi ne jxetos sur vin alian sxargxon.
2:25 Tamen tion, kion vi havas, tenu, gxis mi venos.
2:26 Kaj al la venkanto kaj la observanto de miaj faroj gxis la fino mi donos auxtoritaton super la nacioj;
2:27 kaj li regos ilin per fera sceptro, kiel la potaj vazoj estas dispecigataj; kiel mi ankaux ricevis de mia Patro;
2:28 kaj mi donos al li la matenan stelon.
2:29 Kiu havas orelon, tiu auxskultu, kion la Spirito diras al la eklezioj.
3:1 Kaj al la angxelo de la eklezio en Sardes skribu:  Tiele diras tiu, kiu havas la sep Spiritojn de Dio, kaj la sep stelojn:Mi scias viajn farojn, ke vi estas nomata viva, kaj estas malviva.
3:2 Farigxu vigla, kaj firmigu la restajxojn, kiuj estis preskaux mortantaj;  cxar mi ne trovis viajn farojn plenumitaj antaux mia Dio.
3:3 Memoru do, kiel vi ricevis kaj auxdis; kaj observu, kaj pentu. Se do vi ne viglos, mi venos, kvazaux sxtelisto, kaj vi ne scios, je kiu horo mi venos al vi.
3:4 Sed vi havas en Sardes kelkajn nomojn, kiuj ne makulis siajn vestojn; kaj ili promenos kun mi en blankajxoj; cxar ili estas indaj.
3:5 La venkanto estos tiel vestita per blankaj vestoj; kaj mi ja ne elstrekos lian nomon el la libro de vivo, kaj mi konfesos lian nomon antaux mia Patro kaj antaux Liaj angxeloj.
3:6 Kiu havas orelon, tiu auxskultu, kion la Spirito diras al la eklezioj.
3:7 Kaj al la angxelo de la eklezio en Filadelfia skribu:  Tiele diras la sanktulo, la verulo, kiu havas la sxlosilon de David, tiu, kiu malfermas, kaj neniu fermas; kiu fermas, kaj neniu malfermas:
3:8 Mi scias viajn farojn (jen mi donis antaux vi pordon malfermitan, kiun neniu povas fermi), ke vi havas kelkan potencon, kaj observis mian vorton,  kaj ne malkonfesis mian nomon.
3:9 Jen mi donas el la sinagogo de Satano, kiuj sin nomas Judoj, kaj estas ne tiaj, sed mensogas; jen mi igos ilin veni kaj adorklinigxi antaux viaj piedoj, kaj scii, ke mi vin amis.
3:10 CXar vi observis la vorton de mia pacienco, mi ankaux vin konservos el tiu horo de provo, kiu venos sur la tutan mondon, por provi la logxantojn sur la tero.
3:11 Mi venos rapide; tenadu tion, kion vi havas, por ke neniu forprenu vian kronon.
3:12 La venkanton mi faros kolono en la templo de mia Dio, kaj li ne plu eliros el gxi; kaj mi skribos sur li la nomon de mia Dio, kaj la nomon de la urbo de mia Dio, la nova Jerusalem, kiu venas malsupren de mia Dio el la cxielo, kaj mian novan nomon.
3:13 Kiu havas orelon, tiu auxskultu, kion la Spirito diras al la eklezioj.
3:14 Kaj al la angxelo de la eklezio en Laodikea skribu:  Tiele diras la Amen, la atestanto fidela kaj vera, la komenco de la kreo de Dio:
3:15 Mi scias viajn farojn, ke vi estas nek malvarma, nek varmega; mi volus,  ke vi estu aux malvarma aux varmega.
3:16 Tial, cxar vi estas varmeta, kaj nek malvarma nek varmega, mi elsputos vin el mia busxo.
3:17 CXar vi diras:Mi estas ricxa kaj akiris ricxon, kaj nenion mi bezonas;  kaj vi ne scias, ke vi estas la mizera kaj kompatinda kaj malricxa kaj blinda kaj nuda;
3:18 mi konsilas al vi acxeti de mi oron rafinitan per fajro, por ke vi ricxigxu; kaj blankajn vestojn, por ke vi vin vestu, kaj por ke ne aperu la honto de via nudeco; kaj kolirion, por sxmiri viajn okulojn, por ke vi vidu.
3:19 CXiujn, kiujn mi amas, mi riprocxas kaj punas; estu do fervora, kaj pentu.
3:20 Jen mi staras cxe la pordo kaj frapas; se iu auxdas mian vocxon kaj malfermas la pordon, mi eniros al li kaj mangxos kun li, kaj li kun mi.
3:21 Al la venkanto mi donos sidigxi kun mi sur mia trono, kiel mi ankaux venkis kaj sidigxis kun mia Patro sur Lia trono.
3:22 Kiu havas orelon, tiu auxskultu, kion la Spirito diras al la eklezioj.
4:1 Post tio mi rigardis, kaj jen pordo malfermita en la cxielo, kaj la unua vocxo, kiun mi auxdis, estis vocxo kvazaux de trumpeto parolanta kun mi,  dirante:Suprenvenu cxi tien, kaj mi montros al vi tion, kio devas okazi poste.
4:2 Tuj mi min trovis en la Spirito; kaj jen trono starigxis en la cxielo,  kaj sur la trono unu sidanta;
4:3 kaj la Sidanto estis en aspekto simila al sxtono jaspisa kaj sardia; kaj jen cxielarko cxirkaux la trono, aspekte simila al smeraldo.
4:4 Kaj cxirkaux la trono estis dudek kvar tronoj; kaj sur la tronoj mi vidis dudek kvar presbiterojn sidantajn, vestitajn per blankaj vestoj; kaj sur iliaj kapoj orajn kronojn.
4:5 Kaj el la trono eliris fulmoj kaj vocxoj kaj tondroj. Kaj antaux la trono brulis sep fajraj torcxoj, kiuj estas la sep Spiritoj de Dio;
4:6 kaj antaux la trono kvazaux vitra maro, simila al kristalo; kaj meze apud la trono kaj ronde cxirkaux la trono kvar kreitajxoj, plenaj de okuloj antauxe kaj malantauxe.
4:7 Kaj la unua kreitajxo similis leonon, kaj la dua kreitajxo similis bovidon, kaj la tria kreitajxo havis vizagxon kvazaux homan, kaj la kvara kreitajxo similis aglon flugantan.
4:8 Kaj la kvar kreitajxoj, havantaj po ses flugiloj, estas cxirkauxe kaj interne plenaj de okuloj; kaj pauxzon ili ne havas tage kaj nokte,  dirante:Sankta, sankta, sankta, estas Dio, la Sinjoro, la Plejpotenca, la estanta kaj estinta kaj venonta.
4:9 Kaj kiam la kreitajxoj donos gloron kaj honoron kaj dankon al la Sidanto sur la trono, al la Vivanto por cxiam kaj eterne,
4:10 la dudek kvar presbiteroj falos antaux la Sidanto sur la trono, kaj ili adorklinigxos al la Vivanto por cxiam kaj eterne, kaj jxetos siajn kronojn antaux la trono, dirante:
4:11 Inda Vi estas, ho nia Sinjoro kaj nia Dio, ricevi la gloron kaj la honoron kaj la potencon; cxar Vi kreis cxion, kaj pro Via volo cxio ekzistis kaj kreigxis.
5:1 Kaj mi vidis en la dekstra mano de la Sidanto sur la trono libron,  skribitan interne kaj malantauxe, sigelitan per sep sigeloj.
5:2 Kaj mi vidis fortan angxelon, proklamantan per granda vocxo:Kiu estas inda malfermi la libron kaj rompi gxiajn sigelojn?
5:3 Kaj neniu en la cxielo, nek sur la tero, nek sub la tero, povis malfermi la libron, aux rigardi gxin.
5:4 Kaj mi multe ploris, cxar trovigxis neniu inda malfermi la libron, aux gxin rigardi;
5:5 kaj unu el la presbiteroj diris al mi:Ne ploru; jen la leono el la tribo de Jehuda, la Markoto de David, venkis, por malfermi la libron kaj gxiajn sep sigelojn.
5:6 Kaj mi vidis meze inter la trono kaj la kvar kreitajxoj, kaj meze de la presbiteroj, SXafidon starantan, kvazaux oferbucxitan, havantan sep kornojn kaj sep okulojn, kiuj estas la sep Spiritoj de Dio, senditaj sur la tutan teron.
5:7 Kaj li venis, kaj prenis gxin el la dekstra mano de la Sidanto sur la trono.
5:8 Kaj kiam li prenis la libron, la kvar kreitajxoj kaj la dudek kvar presbiteroj falis antaux la SXafido, havantaj cxiu harpon, kaj orajn pelvojn plenajn de incenso, kiuj estas la pregxoj de la sanktuloj.
5:9 Kaj ili kantis novan kanton, dirante:Vi estas inda preni la libron kaj malfermi gxiajn sigelojn; cxar vi estis mortigita, kaj vi elacxetis al Dio per via sango homojn el cxiu tribo kaj lingvo kaj popolo kaj nacio,
5:10 kaj faris ilin al nia Dio regno kaj pastroj; kaj ili regxas sur la tero.
5:11 Kaj mi rigardis, kaj mi auxdis vocxon de multaj angxeloj, ronde cxirkaux la trono kaj la kreitajxoj kaj la presbiteroj; kaj ilia nombro estis miriadoj da miriadoj kaj miloj da miloj;
5:12 dirantaj per granda vocxo:Inda estas la SXafido, la mortigita, ricevi la potencon kaj ricxon kaj sagxecon kaj forton kaj honoron kaj gloron kaj lauxdon.
5:13 Kaj cxiun kreitajxon, kiu estis en la cxielo kaj sur la tero kaj sub la tero kaj sur la maro, kaj cxion en ili, mi auxdis dirantajn:Al la Sidanto sur la trono, kaj al la SXafido, estu la lauxdo kaj la honoro kaj la gloro kaj la potenco por cxiam kaj eterne.
5:14 Kaj la kvar kreitajxoj diris:Amen. Kaj la presbiteroj falis kaj adorklinigxis.
6:1 Kaj mi rigardis, kiam la SXafido malfermis unu el la sep sigeloj, kaj mi auxdis unu el la kvar kreitajxoj dirantan kvazaux per vocxo de tondro:Venu.
6:2 Kaj mi rigardis, kaj jen blanka cxevalo, kaj la sidanta sur gxi havis pafarkon; kaj estis donita al li krono; kaj li eliris venkanta, kaj por venki.
6:3 Kaj kiam li malfermis la duan sigelon, mi auxdis la duan kreitajxon dirantan:Venu.
6:4 Kaj eliris alia cxevalo, flamkolora; kaj al la sidanta sur gxi estis donite forpreni pacon de la tero, kaj ke oni mortigu unu la alian; kaj al li estis donita granda glavo.
6:5 Kaj kiam li malfermis la trian sigelon, mi auxdis la trian kreitajxon dirantan:Venu. Kaj mi rigardis, kaj jen nigra cxevalo; kaj la sidanta sur gxi havis en la mano pesilon.
6:6 Kaj mi auxdis kvazaux vocxon, meze de la kvar kreitajxoj, dirantan:Mezuro da tritiko por denaro, kaj tri mezuroj da hordeo por denaro; kaj la oleon kaj la vinon ne difektu.
6:7 Kaj kiam li malfermis la kvaran sigelon, mi auxdis la vocxon de la kvara kreitajxo dirantan:Venu.
6:8 Kaj mi rigardis, kaj jen pala cxevalo; kaj la nomo de la sidanta sur gxi estis Morto; kaj Hades sekvis kun li. Kaj estis donita al ili auxtoritato super kvarono de la tero, por mortigi per glavo kaj per malsato kaj per morto kaj per la sovagxaj bestoj de la tero.
6:9 Kaj kiam li malfermis la kvinan sigelon, mi vidis sub la altaro la animojn de la mortigitaj pro la vorto de Dio kaj pro la atesto, kiun ili havadis;
6:10 kaj ili kriis per granda vocxo, dirante:GXis kiam, ho Estro, la sankta kaj vera, Vi ne jugxas kaj ne vengxas nian sangon al la logxantoj sur la tero?
6:11 Kaj estis donita al cxiu el ili blanka robo; kaj estis dirite al ili, ke ili atendu ankoraux kelkan tempon, gxis ankaux iliaj kunservistoj kaj iliaj fratoj, mortigotaj kiel ili mem, plensumigxos.
6:12 Kaj mi rigardis, kiam li malfermis la sesan sigelon, kaj farigxis granda tertremo; kaj la suno farigxis nigra kiel sakajxo el haroj, kaj la tuta luno farigxis kiel sango;
6:13 kaj la steloj de la cxielo falis sur la teron, kiel figarbo, skuate de forta vento, jxetas siajn nematurajn figojn.
6:14 Kaj la cxielo formovigxis, kvazaux kunvolvata libro; kaj cxiu monto kaj cxiu insulo formovigxis de sia loko.
6:15 Kaj la regxoj de la tero kaj la granduloj kaj la milestroj kaj la ricxuloj kaj la fortuloj kaj cxiu sklavo kaj cxiu liberulo sin kasxis en la kavernoj kaj inter la rokoj de la montoj;
6:16 kaj ili diris al la montoj kaj al la rokoj:Falu sur nin, kaj nin kasxu for de la vizagxo de la Sidanto sur la trono, kaj for de la kolero de la SXafido;
6:17 cxar venis la granda tago de ilia kolero; kaj kiu povas stari?
7:1 Post tio mi vidis kvar angxelojn starantajn sur la kvar anguloj de la tero, retenantajn la kvar ventojn de la tero, por ke ne blovu vento sur la teron, nek sur la maron, nek sur ian arbon.
7:2 Kaj mi vidis alian angxelon suprenirantan de la sunlevigxo, havantan sigelilon de la vivanta Dio; kaj li ekkriis per granda vocxo al la kvar angxeloj, al kiuj estis donite difekti la teron kaj la maron,
7:3 dirante:Ne difektu la teron, nek la maron, nek la arbojn, antaux ol ni sigelos sur iliaj fruntoj la servistojn de nia Dio.
7:4 Kaj mi auxdis la nombron de la sigelitoj, cent kvardek kvar miloj,  sigelitaj el cxiuj triboj de la Izraelidoj:
7:5 El la tribo de Jehuda estis sigelitaj dek du miloj;   El la tribo de Ruben, dek du miloj;   El la tribo de Gad, dek du miloj;
7:6 El la tribo de Asxer, dek du miloj;   El la tribo de Naftali, dek du miloj;   El la tribo de Manase, dek du miloj;
7:7 El la tribo de Simeon, dek du miloj;   El la tribo de Levi, dek du miloj;   El la tribo de Isahxar, dek du miloj;
7:8 El la tribo de Zebulun, dek du miloj;   El la tribo de Jozef, dek du miloj;   El la tribo de Benjamen estis sigelitaj dek du miloj.
7:9 Post tio mi rigardis, kaj jen granda homamaso, kiun neniu povis kalkuli,  el cxiu nacio, kaj el cxiuj triboj kaj popoloj kaj lingvoj, starantaj antaux la trono kaj antaux la SXafido, vestitaj per blankaj roboj, kaj kun palmoj en iliaj manoj;
7:10 kaj ili kriis per granda vocxo, dirante:Savo al nia Dio, la sidanta sur la trono, kaj al la SXafido.
7:11 Kaj cxiuj angxeloj staris cxirkaux la trono kaj la presbiteroj kaj la kvar kreitajxoj; kaj ili falis sur sian vizagxon antaux la trono, kaj adorklinigxis al Dio,
7:12 dirante:Amen; La lauxdo kaj la gloro kaj la sagxeco kaj la danko kaj la honoro kaj la potenco kaj la forto estu al nia Dio por cxiam kaj eterne.  Amen.
7:13 Kaj respondis unu el la presbiteroj, dirante al mi:Kiuj estas cxi tiuj per blankaj roboj vestitaj, kaj de kie ili venis?
7:14 Kaj mi diris al li:Mia sinjoro, vi scias. Kaj li diris al mi:CXi tiuj estas la venantoj el la granda afliktado, kaj ili lavis siajn robojn, kaj blankigis ilin en la sango de la SXafido.
7:15 Tial ili estas antaux la trono de Dio; kaj ili servas al Li tage kaj nokte en Lia templo; kaj la Sidanto sur la trono etendos super ili Sian tabernaklon.
7:16 Ili ne plu malsatos, nek plu soifos; ne frapos ilin la suno nek ia varmego;
7:17 cxar la SXafido, kiu estas meze de la trono, pasxtos ilin kaj kondukos ilin al akvofontoj de vivo; kaj Dio forvisxos de iliaj okuloj cxiun larmon.
8:1 Kaj kiam li malfermis la sepan sigelon, farigxis silento en la cxielo por cxirkaux duono de horo.
8:2 Kaj mi vidis la sep angxelojn, kiuj staras antaux Dio; kaj estis donitaj al ili sep trumpetoj.
8:3 Kaj alia angxelo venis, kaj staris apud la altaro, havante incensilon oran; kaj estis donita al li multe da incenso, por ke li aldonu gxin al la pregxoj de cxiuj sanktuloj sur la altaro ora, kiu estis antaux la trono.
8:4 Kaj la fumo de la incenso, kun la pregxoj de la sanktuloj, levigxis antaux Dio el la mano de la angxelo.
8:5 Kaj la angxelo prenis la incensilon, kaj li plenigis gxin per la fajro de la altaro, kaj jxetis gxin sur la teron; kaj farigxis tondroj kaj vocxoj kaj fulmoj kaj tertremo.
8:6 Kaj la sep angxeloj, havantaj la sep trumpetojn, sin pretigis, por trumpeti.
8:7 Kaj la unua trumpetis, kaj farigxis hajlo kaj fajro, miksitaj kun sango,  kaj ili estis jxetitaj sur la teron; kaj triono de la tero forbrulis, kaj triono de la arboj forbrulis, kaj la tuta verda herbo forbrulis.
8:8 Kaj la dua angxelo trumpetis, kaj kvazaux granda monto, per fajro brulanta, estis jxetita en la maron; kaj triono de la maro farigxis sango;
8:9 kaj mortis triono de la kreitajxoj en la maro, kiuj havis vivon; kaj triono de la sxipoj pereis.
8:10 Kaj la tria angxelo trumpetis, kaj falis el la cxielo granda stelo,  brulanta kiel torcxo, kaj gxi falis sur trionon de la riveroj kaj sur la fontojn de la akvoj;
8:11 kaj la nomo de la stelo estas Absinto; kaj triono de la akvoj farigxis absintajxo; kaj multe da homoj mortis de la akvoj, cxar ili maldolcxigxis.
8:12 Kaj la kvara angxelo trumpetis, kaj estis frapita triono de la suno kaj triono de la luno kaj triono de la steloj, por ke mallumigxu triono de ili,  kaj ke ne lumu dum triono de la tago, kaj por la nokto tiel same.
8:13 Kaj mi rigardis, kaj mi auxdis unu aglon, flugantan en meza cxielo,  dirantan per granda vocxo:Ve! ve! ve al la logxantoj sur la tero, pro la ceteraj vocxoj trumpetaj de la tri angxeloj ankoraux trumpetontaj!
9:1 Kaj la kvina angxelo trumpetis, kaj mi vidis stelon el la cxielo falintan sur la teron; kaj al li estis donita la sxlosilo de la puto de la abismo.
9:2 Kaj li malfermis la puton de la abismo; kaj el la puto levigxadis fumo,  kiel fumo el granda forno; kaj mallumigxis la suno kaj la aero pro la fumo de la puto.
9:3 Kaj el la fumo eliris akridoj sur la teron; kaj al ili estis donita povo,  kiel havas povon la skorpioj de la tero.
9:4 Kaj estis ordonite al ili, ke ili ne difektu la herbon de la tero, nek ian verdajxon, nek ian arbon, sed nur tiujn homojn, kiuj ne havas sur la frunto la sigelon de Dio.
9:5 Kaj al ili estis komisiite, ke ili ne mortigu ilin, sed ke ili estu turmentataj kvin monatojn; kaj ilia turmento estis kiel turmento de skorpio,  kiam gxi pikvundas homon.
9:6 Kaj en tiuj tagoj la homoj sercxos morton, kaj gxin tute ne trovos; kaj ili deziregos morti, kaj morto forflugos de ili.
9:7 Kaj la formoj de la akridoj similis cxevalojn, pretigitajn por milito;  kaj sur iliaj kapoj estis kvazaux kronoj similaj al oro, kaj iliaj vizagxoj estis kiel vizagxoj de homoj.
9:8 Kaj ili havis harojn kiel haroj de virinoj, kaj iliaj dentoj estis kiel de leonoj.
9:9 Kaj ili havis kirasojn, kiel kirasoj el fero; kaj la sono de iliaj flugiloj estis kiel la sono de cxaroj, de multe da cxevaloj kurantaj en militon.
9:10 Kaj ili havis vostojn similajn al vostoj de skorpioj, kaj pikilojn; kaj en iliaj vostoj estas ilia kapablo difekti la homojn kvin monatojn.
9:11 Ili havis super si regxon, la angxelon de la abismo; lia nomo estas en la Hebrea lingvo Abadon, kaj en la Greka lingvo li havas la nomon Apolion.
9:12 La unua Veo jam pasis; jen post tio venas ankoraux du Veoj.
9:13 Kaj la sesa angxelo trumpetis, kaj mi auxdis vocxon el la kornoj de la ora altaro, kiu staras antaux Dio,
9:14 dirantan al la sesa angxelo, kiu havis la trumpeton:Malligu la kvar angxelojn, ligitajn apud la granda rivero Euxfrato.
9:15 Kaj malligigxis la kvar angxeloj, pretigitaj por la horo kaj tago kaj monato kaj jaro, por ke ili mortigu trionon de la homoj.
9:16 Kaj la nombro de la armeoj de la kavalerio estis ducent milionoj; mi auxdis ilian nombron.
9:17 Kaj tiel mi vidis la cxevalojn en la vizio, kaj la sidantajn sur ili,  havantajn kirasojn kiel el fajro kaj el jacinto kaj el sulfuro; kaj la kapoj de la cxevaloj estis kiel kapoj de leonoj, kaj el iliaj busxoj eliris fajro kaj fumo kaj sulfuro.
9:18 Per tiuj tri plagoj triono de la homoj estis mortigita, per la fajro kaj la fumo kaj la sulfuro elirantaj el iliaj busxoj.
9:19 CXar la kapablo de la cxevaloj estas en iliaj busxoj kaj en iliaj vostoj; cxar iliaj vostoj similas serpentojn kaj havas kapojn; kaj per cxi tiuj ili vundas.
9:20 Kaj la ceteraj homoj, kiuj ne estis mortigitaj per tiuj plagoj, ne pentis pri la faroj de siaj manoj, por ne adorklinigxi al demonoj, kaj al la idoloj oraj kaj argxentaj kaj kupraj kaj sxtonaj kaj lignaj, kiuj povas nek vidi, nek auxdi, nek marsxi;
9:21 kaj ili ne pentis pri siaj mortigoj, nek pri siaj sorcxoj, nek pri sia malcxastado, nek pri siaj sxteloj.
10:1 Kaj mi vidis alian fortan angxelon, malsuprenirantan el la cxielo,  vestitan per nubo; kaj la cxielarko estis super lia kapo, kaj lia vizagxo estis kiel la suno, kaj liaj piedoj kiel kolonoj el fajro;
10:2 kaj li havis en la mano libreton malfermitan; kaj li metis la dekstran piedon sur la maron, kaj la maldekstran sur la teron;
10:3 kaj li ekkriis per granda vocxo, kiel leono blekas; kaj kiam li kriis,  la sep tondroj parolis per siaj vocxoj.
10:4 Kaj kiam la sep tondroj parolis, mi volis skribi; kaj mi auxdis vocxon el la cxielo, dirantan:Sigelu tion, kion parolis la sep tondroj, kaj gxin ne skribu.
10:5 Kaj la angxelo, kiun mi vidis staranta sur la maro kaj sur la tero,  levis sian dekstran manon al la cxielo,
10:6 kaj jxuris per la Vivanto por cxiam kaj eterne, kiu kreis la cxielon kaj tion, kio estas en gxi, kaj la teron kaj tion, kio estas en gxi, kaj la maron kaj tion, kio estas en gxi, ke tempo ne plu ekzistos;
10:7 sed en la tagoj de la vocxo de la sepa angxelo, kiam li tuj trumpetos,  tiam finigxos la mistero de Dio, kiel Li evangeliis al Siaj servistoj, la profetoj.
10:8 Kaj la vocxo, kiun mi auxdis el la cxielo, parolis al mi denove,  dirante:Iru, prenu la libreton malfermitan en la mano de la angxelo, staranta sur la maro kaj sur la tero.
10:9 Kaj mi iris al la angxelo, kaj diris al li:Donu al mi la libreton. Kaj li diris al mi:Prenu gxin, kaj formangxu gxin; kaj gxi maldolcxigos al vi la ventron, sed en via busxo gxi estos dolcxa kiel mielo.
10:10 Kaj mi prenis la libreton el la mano de la angxelo, kaj formangxis gxin; kaj en mia busxo gxi estis dolcxa kiel mielo, kaj kiam mi gxin mangxis,  mia ventro maldolcxigxis.
10:11 Kaj ili diris al mi:Vi devas denove profeti cxe multaj popoloj kaj nacioj kaj lingvoj kaj regxoj.
11:1 Kaj estis donita al mi kano, simila al bastono; kaj iu diris:Levigxu,  kaj mezuru la templon de Dio, kaj la altaron, kaj la adorantojn en gxi.
11:2 Kaj la korton ekster la templo preterlasu, kaj ne mezuru gxin, cxar gxi estas donita al la nacioj; kaj la sanktan urbon ili piedpremos kvardek du monatojn.
11:3 Kaj mi donos komision al miaj du atestantoj, kaj ili profetos mil ducent sesdek tagojn, vestite per sakajxo.
11:4 Ili estas la du olivarboj kaj la du lampingoj, starantaj antaux la Sinjoro de la tero.
11:5 Kaj se iu volas difekti ilin, fajro elvenas el ilia busxo kaj formangxas iliajn malamikojn; kaj se iu volas difekti ilin, tiamaniere li devas esti mortigita.
11:6 Ili havas la povon fermi la cxielon, por ke ne pluvu dum la tagoj de ilia profetado; kaj ili havas povon super la akvoj, por sxangxi ilin en sangon, kaj frapi la teron per cxia plago cxiufoje, kiam ili volos.
11:7 Kaj kiam ili finos sian ateston, la besto, kiu suprenvenas el la abismo,  faros militon kontraux ili kaj venkos ilin kaj mortigos ilin.
11:8 Kaj iliaj kadavroj kusxas sur la strato de la granda urbo, kiu nomigxas lauxspirite Sodom kaj Egiptujo, kie ankaux ilia Sinjoro estis krucumita.
11:9 Kaj el la popoloj kaj triboj kaj lingvoj kaj nacioj oni rigardas iliajn kadavrojn dum tri tagoj kaj duono, kaj ne lasas meti iliajn kadavrojn en tombon.
11:10 Kaj la logxantoj sur la tero gxojas pri ili, kaj gajigxas; kaj ili sendos donacojn unu al la alia; cxar tiuj du profetoj turmentadis la logxantojn sur la tero.
11:11 Kaj post la tri tagoj kaj duono la spirito de vivo el Dio eniris en ilin, kaj ili starigxis sur siaj piedoj; kaj granda timo falis sur tiujn,  kiuj ilin rigardis.
11:12 Kaj ili auxdis grandan vocxon el la cxielo, dirantan al ili:Suprenvenu cxi tien. Kaj ili supreniris en la cxielon en la nubo; kaj iliaj malamikoj rigardis ilin.
11:13 Kaj en tiu horo farigxis granda tertremo, kaj dekono de la urbo falis;  kaj en la tertremo mortis sep mil homoj; kaj la ceteraj plenigxis de timo,  kaj donis lauxdon al la Dio de la cxielo.
11:14 La dua Veo jam pasis; jen la tria Veo rapide venas.
11:15 Kaj la sepa angxelo trumpetis; kaj farigxis grandaj vocxoj en la cxielo, dirante:La regno de la mondo farigxis regno de nia Sinjoro kaj de Lia Kristo; kaj li regxos por cxiam kaj eterne.
11:16 Kaj la dudek kvar presbiteroj, kiuj antaux Dio sidas sur siaj tronoj,  falis sur la vizagxon kaj adorklinigxis al Dio,
11:17 dirante:Ni dankas Vin, ho Dio, la Sinjoro, la Plejpotenca, kiu estas kaj estis; cxar Vi alprenis Vian grandan potencon kaj regxis.
11:18 Kaj la nacioj furiozis, kaj venis Via kolero, kaj la tempo de la mortintoj, por esti jugxataj, kaj la tempo doni la rekompencon al Viaj servistoj, la profetoj, kaj al la sanktuloj, kaj al la timantoj de Via nomo,  malgrandaj kaj grandaj, kaj pereigi la detruantojn de la tero.
11:19 Kaj malfermigxis la encxiela templo de Dio, kaj vidigxis en Lia templo la kesto de Lia interligo; kaj farigxis fulmoj kaj vocxoj kaj tondroj kaj tertremo kaj granda hajlo.
12:1 Kaj granda signo vidigxis en la cxielo:virino vestita per la suno, kaj la luno sub sxiaj piedoj, kaj sur sxia kapo krono el dek du steloj;
12:2 kaj estante graveda, sxi ekkriis, naskodolorigate kaj suferante por naski.
12:3 Kaj vidigxis alia signo en la cxielo; kaj jen granda rugxa drako,  havanta sep kapojn kaj dek kornojn, kaj sur siaj kapoj sep diademojn.
12:4 Kaj gxia vosto trenis trionon de la steloj de la cxielo, kaj jxetis ilin sur la teron; kaj la drako staris antaux la virino naskonta, por ke, kiam sxi estos naskinta, gxi formangxu sxian infanon.
12:5 Kaj sxi naskis filon, viran infanon, kiu regos cxiujn naciojn per fera sceptro; kaj sxia infano estis forkaptita supren al Dio kaj al Lia trono.
12:6 Kaj la virino forkuris en la dezerton, kie sxi havis lokon pretigitan de Dio, por ke tie oni nutru sxin mil ducent sesdek tagojn.
12:7 Kaj farigxis milito en la cxielo:Mihxael kaj liaj angxeloj ekmilitis kontraux la drako; kaj militis la drako kaj gxiaj angxeloj;
12:8 kaj ne prosperis al ili, kaj ne plu trovigxis ilia loko en la cxielo.
12:9 Kaj jxetigxis malsupren la granda drako, la antikva serpento, nomata Diablo kaj Satano, la trompanto de la tuta mondo; gxi jxetigxis sur la teron,  kaj gxiaj angxeloj jxetigxis kun gxi.
12:10 Kaj mi auxdis grandan vocxon en la cxielo, dirantan:Nun farigxis la savo kaj la potenco kaj la regxeco de nia Dio, kaj la auxtoritato de Lia Kristo; cxar jxetigxis malsupren la akuzanto de niaj fratoj, kiu tage kaj nokte akuzas ilin antaux nia Dio.
12:11 Kaj ili venkis gxin pro la sango de la SXafido, kaj pro la vorto de sia atesto; kaj ili ne amis sian vivon gxis morto mem.
12:12 Pro tio gxoju, ho cxieloj, kaj vi, kiuj en ili logxas. Ve al la tero kaj al la maro! cxar la diablo malsupreniris en vin, havante grandan koleron,  sciante, ke li havas nur mallongan tempon.
12:13 Kaj kiam la drako vidis, ke gxi estas jxetita sur la teron, gxi persekutis la virinon, kiu naskis la viran infanon.
12:14 Kaj al la virino estis donitaj la du flugiloj de la granda aglo, por ke sxi flugu en la dezerton, sur sian lokon, kie sxi estas nutrata tempon kaj tempojn kaj duontempon, for de la vizagxo de la serpento.
12:15 Kaj la serpento eljxetis el sia busxo, post la virinon, akvon kvazaux riveron, por ke gxi igu sxin forportigxi de la fluo.
12:16 Kaj la tero helpis la virinon, kaj la tero malfermis sian busxon, kaj englutis la riveron, kiun la drako eljxetis el sia busxo.
12:17 Kaj la drako furiozis kontraux la virino, kaj foriris, por fari militon kontraux la restintojn de sxia idaro, kiuj observas la ordonojn de Dio kaj havas la ateston de Jesuo;
13:1 kaj gxi staris sur la sablo de la maro.  Kaj mi vidis beston suprenirantan el la maro, havantan dek kornojn kaj sep kapojn, kaj sur siaj kornoj dek diademojn, kaj sur siaj kapoj nomojn de blasfemo.
13:2 Kaj la besto, kiun mi vidis, estis simila al leopardo, kaj gxiaj piedoj estis kiel de urso, kaj gxia busxo kiel busxo de leono; kaj la drako donis al gxi sian potencon kaj sian tronon kaj grandan auxtoritaton.
13:3 Kaj mi vidis unu el gxiaj kapoj kvazaux morte vunditan; kaj la morta vundo sanigxis; kaj la tuta tero miris post la besto;
13:4 kaj ili adorklinigxis al la drako, cxar gxi donis sian auxtoritaton al la besto; kaj ili adorklinigxis al la besto, dirante:Kiu estas simila al la besto? kaj kiu povas militi kontraux gxi?
13:5 kaj estis donita al gxi busxo, parolanta grandajxojn kaj blasfemajxojn;  kaj estis donita al gxi auxtoritato agadi dum kvardek du monatoj.
13:6 Kaj gxi malfermis la busxon por blasfemoj kontraux Dio, por blasfemi Lian nomon kaj Lian tabernaklon kaj la logxantojn de la cxielo.
13:7 Kaj estis donite al gxi fari militon kontraux la sanktuloj, kaj venki ilin; kaj estis donita al gxi auxtoritato sur cxiu tribo kaj popolo kaj lingvo kaj nacio.
13:8 Kaj adorklinigxos al gxi cxiuj logxantoj de la tero, kies nomo ne estas skribita en la libro de vivo, libro de la SXafido oferita jam de la fondo de la mondo.
13:9 Se iu havas orelon, tiu auxskultu.
13:10 Se iu malliberigas, en malliberecon li iras; se iu per la glavo mortigos, li devas per la glavo esti mortigita. CXi tie estas la pacienco kaj la fido de la sanktuloj.
13:11 Kaj mi vidis alian beston suprenirantan el la tero; kaj gxi havis du kornojn, simile al sxafido, kaj gxi parolis kiel drako.
13:12 Kaj gxi ekzercas la tutan auxtoritaton de la unua besto antaux gxi. Kaj gxi devigas la teron kaj la logxantojn sur gxi adorklinigxi al la unua besto,  kies morta vundo sanigxis.
13:13 Kaj gxi faras grandajn signojn, devigante ecx fajron malsupreniri el la cxielo sur la teron antaux la homoj.
13:14 Kaj gxi trompas la logxantojn de la tero per la signoj, kiujn estis donite al gxi fari antaux la besto; dirante al la logxantoj sur la tero, ke ili faru bildon al la besto, kiu havis la glavovundon kaj vivis.
13:15 Kaj estis donite, ke gxi donu spiron al la bildo de la besto, por ke ecx parolu la bildo de la besto, kaj faru, ke cxiuj, kiuj ne volas adorklinigxi al la bildo de la besto, estu mortigitaj.
13:16 Kaj gxi devigas cxiujn, la malgrandajn kaj la grandajn, la ricxajn kaj la malricxajn, la liberajn kaj la sklavajn, ricevi markon sur la dekstra mano aux sur la frunto;
13:17 por ke neniu povu acxeti aux vendi, krom tiuj, kiuj havas la markon, la nomon de la besto, aux la numeron de gxia nomo.
13:18 CXi tie estas sagxeco. Kiu havas prudenton, tiu kalkulu la numeron de la besto; cxar gxi estas la numero de homo; kaj gxia numero estas sescent sesdek ses.
14:1 Kaj mi rigardis, kaj jen la SXafido staranta sur la monto Cion, kaj kun li cent kvardek kvar miloj, havantaj lian nomon, kaj la nomon de lia Patro,  skribitajn sur ilia frunto.
14:2 Kaj mi auxdis vocxon el la cxielo, kiel vocxon de multaj akvoj, kaj kiel vocxon de granda tondro; kaj la vocxo, kiun mi auxdis, estis kiel de harpistoj, harpantaj per siaj harpoj;
14:3 kaj ili kantas kvazaux novan kanton antaux la trono kaj antaux la kvar kreitajxoj kaj la presbiteroj; kaj neniu povis lerni la kanton krom la cent kvardek kvar miloj, la elacxetitoj el la tero.
14:4 Ili estas tiuj, kiuj ne malpurigxis kun virinoj; cxar ili estas virguloj. Ili estas la sekvantoj de la SXafido, kien ajn li iras. Ili estas elacxetitaj el inter la homoj, la unuaajxo al Dio kaj al la SXafido.
14:5 Kaj en ilia busxo ne trovigxis mensogo; ili estas senkulpaj.
14:6 Kaj mi vidis alian angxelon, flugantan en meza cxielo, havantan eternan evangelion, por evangelii la logxantojn de la tero kaj cxiun nacion kaj tribon kaj lingvon kaj popolon,
14:7 kaj dirantan per granda vocxo:Timu Dion, kaj donu al Li gloron, cxar venis la horo de Lia jugxo; kaj adorklinigxu al la Kreinto de la cxielo kaj la tero kaj la maro kaj la fontoj akvaj.
14:8 Kaj alia angxelo, dua, sekvis, dirante:Falis, falis Babel la granda, kiu trinkigis cxiujn naciojn el la vino de la kolero de sxia malcxastajxo.
14:9 Kaj alia angxelo, tria, sekvis ilin, dirante per granda vocxo:Se iu adorklinigxas al la besto kaj al gxia bildo, kaj ricevas markon sur sia frunto aux sur sia mano,
14:10 tiu ankaux trinkos el la vino de la kolero de Dio, kiu estas pretigita nemiksite en la pokalo de Lia kolero, kaj li turmentigxos en fajro kaj sulfuro antaux la sanktaj angxeloj kaj antaux la SXafido;
14:11 kaj la fumo de ilia turmento levigxas por cxiam kaj eterne; kaj ne havas pauxzon tage kaj nokte tiuj, kiuj adorklinigxas al la besto kaj al gxia bildo, kaj cxiu, kiu ricevas la markon de gxia nomo.
14:12 CXi tie estas la pacienco de la sanktuloj, kiuj observas la ordonojn de Dio kaj la fidon de Jesuo.
14:13 Kaj mi auxdis vocxon el la cxielo, dirantan:Skribu:Felicxaj estas la mortintoj, kiuj de nun mortas en la Sinjoro; vere, diras la Spirito, por ke ili ripozu de siaj laboroj; cxar iliaj faroj sekvas kun ili.
14:14 Kaj mi rigardis, kaj jen blanka nubo, kaj sur la nubo sidanto, simila al la Filo de homo, havanta sur sia kapo oran kronon, kaj en sia mano akran rikoltilon.
14:15 Kaj alia angxelo eliris el la templo, kriante per granda vocxo al la sidanta sur la nubo:Sendu vian rikoltilon, kaj rikoltu; cxar venis la horo por rikolti, cxar la rikolto de la tero tromaturigxis.
14:16 Kaj la sidanta sur la nubo jxetis sian rikoltilon sur la teron; kaj la tero rikoltigxis.
14:17 Kaj alia angxelo eliris el la encxiela templo, ankaux havante akran rikoltilon.
14:18 Kaj alia angxelo eliris el la altaro, havante auxtoritaton super la fajro; kaj li kriis per granda vocxo al la portanto de la akra rikoltilo,  dirante:Sendu vian akran rikoltilon, kaj detrancxu la vinberarojn de la vinberarbo de la tero; cxar tute maturigxis gxiaj vinberoj.
14:19 Kaj la angxelo jxetis sian rikoltilon en la teron kaj detrancxis la vinberarbon de la tero kaj jxetis gxin en la grandan vinpremilon de la kolero de Dio.
14:20 Kaj la vinpremilo estis tretita ekster la urbo, kaj eliris sango el la vinpremilo, gxis la bridoj de la cxevaloj, en la spaco de mil sescent stadioj.
15:1 Kaj mi vidis alian signon en la cxielo, grandan kaj mirindan:sep angxelojn havantajn sep plagojn, la finajn, cxar en ili finigxis la kolero de Dio.
15:2 Kaj mi vidis kvazaux vitran maron, miksitan kun fajro; kaj tiujn, kiuj venkis la beston kaj gxian bildon kaj la numeron de gxia nomo; kaj ili staris sur la vitra maro, havante harpojn de Dio.
15:3 Kaj ili kantis la kanton de Moseo, la servanto de Dio, kaj la kanton de la SXafido, dirante:Grandaj kaj mirindaj estas Viaj faroj, ho Dio, la Sinjoro, la Plejpotenca; justaj kaj veraj estas Viaj vojoj, ho Regxo de la nacioj.
15:4 Kiu ne timos, ho Sinjoro, kaj ne gloros Vian nomon? cxar Vi sola estas sankta; cxar cxiuj nacioj venos kaj adorklinigxos al Vi; cxar Viaj justajxoj elmontrigxis.
15:5 Kaj post tio mi rigardis, kaj malfermigxis la templo de la tabernaklo de la atesto en la cxielo;
15:6 kaj elvenis el la templo la sep angxeloj, havante la sep plagojn,  vestite per linajxo pura kaj luma, kaj zonite cxirkaux la brusto per ora zono.
15:7 Kaj unu el la kvar kreitajxoj donis al la sep angxeloj sep orajn pelvojn, plenajn de la kolero de Dio, la vivanta por cxiam kaj eterne.
15:8 Kaj la templo plenigxis de fumo el la gloro de Dio kaj el Lia potenco;  kaj neniu povis eniri en la templon, gxis finigxos la sep plagoj de la sep angxeloj.
16:1 Kaj mi auxdis grandan vocxon el la templo, dirantan al la sep angxeloj:Iru, kaj elversxu sur la teron la sep pelvojn de la kolero de Dio.
16:2 Kaj la unua foriris, kaj elversxis sian pelvon sur la teron; kaj farigxis malbona kaj dolora ulcero sur la homoj, kiuj havis la markon de la besto kaj kiuj adorklinigxis al gxia bildo.
16:3 Kaj la dua elversxis sian pelvon en la maron; kaj farigxis sango, kiel de mortinto; kaj mortis cxiu vivanta estajxo en la maro.
16:4 Kaj la tria elversxis sian pelvon en la riverojn kaj en la fontojn de akvoj; kaj farigxis sango.
16:5 Kaj mi auxdis la angxelon de la akvoj dirantan:Justa estas Vi, la estanta kaj estinta, la Sanktulo, cxar Vi tiele jugxis;
16:6 cxar ili elversxis la sangon de sanktuloj kaj profetoj, kaj sangon Vi donis al ili trinki; ili tion meritas.
16:7 Kaj mi auxdis la altaron dirantan:Vere, ho Dio, la Sinjoro, la Plejpotenca, veraj kaj justaj estas Viaj jugxoj.
16:8 Kaj la kvara elversxis sian pelvon sur la sunon; kaj estis donite al gxi brulvundi homojn per fajro.
16:9 Kaj la homoj brulvundigxis per granda varmego, kaj ili blasfemis la nomon de Dio, kiu havas auxtoritaton sur tiuj plagoj; kaj ili ne pentis, por doni al Li gloron.
16:10 Kaj la kvina elversxis sian pelvon sur la tronon de la besto; kaj gxia regno mallumigxis; kaj ili mordis sian langon pro dolorego,
16:11 kaj ili blasfemis la Dion de la cxielo pro siaj doloroj kaj siaj ulceroj; kaj ili ne pentis pri siaj faroj.
16:12 Kaj la sesa elversxis sian pelvon sur la grandan riveron, la riveron Euxfrato; kaj gxia akvo forsekigxis, por ke pretigxu la vojo de la regxoj,  kiuj venas el la sunlevigxejo.
16:13 Kaj mi vidis tri malpurajn spiritojn, kvazaux ranojn, elirantaj el la busxo de la drako, kaj el la busxo de la besto, kaj el la busxo de la falsa profeto;
16:14 cxar ili estas spiritoj de demonoj, farantaj signojn; ili foriras al la regxoj de la tuta mondo, por kolekti ilin por la milito de la granda tago de Dio, la Plejpotenca.
16:15 (Jen mi venas kvazaux sxtelisto. Felicxa estas tiu, kiu viglas kaj konservas siajn vestojn, por ke li ne iru nuda, kaj oni ne vidu lian honton.)
16:16 Kaj oni kolektis ilin en lokon, nomatan en la Hebrea lingvo Har-  Magedon.
16:17 Kaj la sepa angxelo elversxis sian pelvon sur la aeron; kaj eliris granda vocxo el la templo, for de la trono, dirante:Farigxis!
16:18 kaj okazis fulmoj kaj vocxoj kaj tondroj; kaj okazis granda tertremo tia, kia ne okazis de kiam homoj estigxis sur la tero, tiela tertremo, tiel granda.
16:19 Kaj la granda urbo disigxis en tri partojn, kaj la urboj de la nacioj falis; kaj Babel la granda estis memorata antaux Dio, por doni al gxi la pokalon de la vino de la furiozeco de Lia kolero.
16:20 Kaj cxiu insulo forflugis, kaj la montoj ne trovigxis.
16:21 Kaj granda hajlo, peza kvazaux po talanto, falis el la cxielo sur la homojn; kaj la homoj blasfemis Dion pro la plago de la hajlo; cxar gxia plago estas treege granda.
17:1 Kaj unu el la sep angxeloj, havantaj la sep pelvojn, venis kaj parolis kun mi, dirante:Venu cxi tien, mi montros al vi la jugxon de la granda malcxastistino, kiu sidas sur multaj akvoj;
17:2 kun kiu la regxoj de la tero malcxastis, kaj la logxantoj sur la tero ebriigxis per la vino de sxia malcxasteco.
17:3 Kaj li forportis min en la Spirito en dezerton; kaj mi vidis virinon,  sidantan sur skarlata besto, plena de nomoj de blasfemo, havanta sep kapojn kaj dek kornojn.
17:4 Kaj la virino estis vestita per purpuro kaj skarlato, kaj ornamita per oro kaj altvaloraj sxtonoj kaj perloj, kaj havis en sia mano oran pokalon,  plenan de abomenindajxoj kaj la malpurajxoj de sxia malcxasteco,
17:5 kaj sur sia frunto nomon skribitan:MISTERO, BABEL LA GRANDA, LA PATRINO DE LA MALCXASTISTINOJ KAJ DE LA ABOMENINDAJXOJ DE LA TERO.
17:6 Kaj mi vidis la virinon ebria de la sango de la sanktuloj, kaj de la sango de la martiroj de Jesuo. Kaj vidinte sxin, mi miris per granda miro.
17:7 Kaj la angxelo diris al mi:Kial vi miris? mi diros al vi la misteron de la virino, kaj de la besto, kiu portas sxin kaj kiu havas la sep kapojn kaj la dek kornojn.
17:8 La besto, kiun vi vidis, ekzistis, sed ne ekzistas, kaj venos supren el la abismo kaj iros en pereon. Kaj la logxantoj sur la tero, kies nomoj ne estas skribitaj en la libro de vivo jam de la fondo de la mondo, miros, kiam ili vidos la beston, ke gxi ekzistis kaj ne ekzistas, sed venos.
17:9 CXi tie estas la signifo, kiu havas sagxecon:la sep kapoj estas sep montoj, sur kiuj sidas la virino;
17:10 kaj ili estas sep regxoj; la kvin jam falis, la unu estas, la alia ankoraux ne venis; kaj kiam li venos, li devos resti kelkan tempon.
17:11 Kaj la besto, kiu ekzistis kaj ne ekzistas, estas ankaux oka, kaj estas el la sep; kaj gxi iras en pereon.
17:12 Kaj la dek kornoj, kiujn vi vidis, estas dek regxoj, kiuj ankoraux ne ricevis regnon; sed ili ricevas auxtoritaton kiel regxoj, kun la besto, por unu horo.
17:13 Tiuj havas unu intencon, kaj ili donas sian potencon kaj auxtoritaton al la besto.
17:14 Tiuj militos kontraux la SXafido, kaj la SXafido venkos ilin, cxar li estas Sinjoro de sinjoroj, kaj Regxo de regxoj; kaj venkos tiuj, kiuj estas kun li, vokitaj kaj elektitaj kaj fidelaj.
17:15 Kaj li diris al mi:La akvoj, kiujn vi vidis, kie sidas la malcxastistino, estas popoloj kaj homamasoj kaj nacioj kaj lingvoj.
17:16 Kaj la dek kornoj, kiujn vi vidis, kaj la besto, malamos la malcxastistinon, kaj faros sxin izolita kaj nuda, kaj mangxos sxian karnon,  kaj forbruligos sxin per fajro.
17:17 CXar Dio enmetis en ilian koron efektivigi Lian intencon, kaj efektivigi unu intencon, kaj doni sian regnon al la besto, gxis la vortoj de Dio plenumigxos.
17:18 Kaj la virino, kiun vi vidis, estas la granda urbo, kiu havas regxecon super la regxoj de la tero.
18:1 Post tio mi vidis alian angxelon, malsuprenirantan el la cxielo,  havantan grandan auxtoritaton; kaj la tero lumigxis per lia gloro.
18:2 Kaj li forte kriis per granda vocxo, dirante:Falis, falis Babel la granda, kaj farigxis logxejo de demonoj, kaj malliberejo de cxia malpura spirito, kaj malliberejo de cxia malpura kaj malaminda birdo.
18:3 CXar per la vino de la kolero de sxia malcxasteco falis cxiuj nacioj;  kaj la regxoj de la tero malcxastis kun sxi, kaj la komercistoj de la tero ricxigxis per la potenco de sxia lukso.
18:4 Kaj mi auxdis alian vocxon el la cxielo, dirantan:Elvenu el sxi, ho Mia popolo, por ke vi ne partoprenu en sxiaj pekoj, kaj por ke vi ne ricevu el sxiaj plagoj;
18:5 cxar sxiaj pekoj amasigxis gxis la cxielo, kaj Dio memoris sxiajn maljustajxojn.
18:6 Redonu al sxi, gxuste kiel sxi donis, kaj duobligu duoble laux sxiaj faroj; en la pokalo, kiun sxi miksis, miksu al sxi duoblon.
18:7 Kiom sxi gloris sin kaj voluptis, tiom donu al sxi da turmento kaj funebro; cxar sxi diras en sia koro:Mi sidas regxino, kaj mi ne estas vidvino, kaj mi tute ne vidos funebron.
18:8 Tial en unu tago venos sxiaj plagoj, morto kaj funebro kaj malsatego;  kaj sxi forbrulos per fajro; cxar forta estas Dio, la Sinjoro, kiu sxin jugxas.
18:9 Kaj la regxoj de la tero, kiuj malcxastis kun sxi kaj voluptis, ploros kaj gxemos pri sxi, kiam ili rigardos la fumon de sxia brulado,
18:10 starante malproksime pro timo de sxia turmento, dirante:Ve! ve, la granda urbo, Babel, la forta urbo! cxar en unu horo venis via jugxo.
18:11 Kaj la komercistoj de la tero ploras kaj lamentas pri sxi, cxar jam neniu acxetas ilian komercajxon;
18:12 komercajxon el oro kaj argxento kaj altvaloraj sxtonoj kaj perloj kaj bisino kaj purpuro kaj silko kaj skarlato, kaj cxia parfuma ligno kaj cxia vazo ebura kaj cxia vazo el plej altvalora ligno kaj el kupro kaj fero kaj marmoro,
18:13 kaj cinamo kaj amomo kaj incenso kaj sxmirajxo kaj olibano kaj vino kaj oleo kaj faruno kaj tritiko kaj brutoj kaj sxafoj, kaj el cxevaloj kaj cxaroj, kaj korpoj kaj animoj de homoj.
18:14 Kaj la fruktaro de la deziroj de via animo malaperis for de vi, kaj cxio bongusta kaj brila pereis for de vi, kaj oni ne plu trovos ilin.
18:15 La negocintoj de tiuj komercajxoj, kiuj ricxigxis per sxi, malproksime staros pro la timo de sxia turmento, plorante kaj lamentante,
18:16 kaj dirante:Ve! ve, la granda urbo, la vestita per bisino kaj purpuro kaj skarlato, kaj ornamita per oro kaj altvaloraj sxtonoj kaj perloj!
18:17 cxar en unu horo pereis tiom da ricxeco. Kaj cxiu sxipestro, kaj cxiu ien sxipe veturanta, kaj maristoj, kaj cxiuj, kiuj sur la maro laboris,  staris malproksime,
18:18 kaj kriis, vidante la fumon de sxia brulego, dirante:Kio similas la grandan urbon?
18:19 Kaj ili jxetis polvon sur siajn kapojn, kaj kriis, plorante kaj lamentante, kaj dirante:Ve! ve, la granda urbo! en kiu ricxigxis cxiuj, kiuj havis siajn sxipojn sur la maro per sxia luksego! cxar en unu horo sxi dezertigxis.
18:20 GXojegu super sxi, ho cxielo, kaj la sanktuloj, kaj la apostoloj, kaj la profetoj; cxar Dio decidis pri sxi laux via jugxo.
18:21 Kaj forta angxelo prenis sxtonon, kvazaux grandan muelsxtonon, kaj jxetis gxin en la maron, dirante:Tiel per pusxego dejxetigxos Babel, la granda urbo, kaj jam ne plu trovigxos.
18:22 Kaj vocxo de harpistoj kaj muzikistoj kaj flutistoj kaj trumpetistoj jam ne plu auxdigxos en vi; kaj cxia metiisto de cxia metio jam ne plu trovigxos en vi; kaj sono de muelsxtono jam ne plu auxdigxos en vi;
18:23 kaj lumo de lampo jam ne plu brilos en vi; kaj vocxo de fiancxo kaj fiancxino jam ne plu auxdigxos en vi; cxar viaj komercistoj estis la granduloj de la tero; cxar per via sorcxado cxiuj nacioj trompigxis.
18:24 Kaj en sxi trovigxis la sango de profetoj kaj sanktuloj, kaj de cxiuj mortigitoj sur la tero.
19:1 Post tio mi auxdis kvazaux grandan vocxon de granda homamaso en la cxielo, dirantan:Haleluja! La savo kaj la gloro kaj la potenco apartenas al nia Dio;
19:2 cxar veraj kaj justaj estas Liaj jugxoj; cxar Li jugxis la grandan malcxastistinon, kiu infektis la teron per sia malcxasteco, kaj Li vengxis la sangon de Siaj servistoj el sxia mano.
19:3 Kaj duan fojon ili diris:Haleluja! Kaj sxia fumo levigxas por cxiam kaj eterne.
19:4 Kaj la dudek kvar presbiteroj kaj la kvar kreitajxoj falis kaj adorklinigxis al Dio, la sidanta sur la trono, dirante:Amen, Haleluja!
19:5 Kaj el la trono eliris vocxo, dirante:Lauxdu nian Dion, cxiuj Liaj servistoj, vi, kiuj timas Lin, la malgrandaj kaj la grandaj.
19:6 Kaj mi auxdis kvazaux vocxon de granda homamaso kaj kvazaux vocxon de multaj akvoj kaj kvazaux vocxon de fortaj tondroj, dirantajn:Haleluja! cxar la Sinjoro, nia Dio, la Plejpotenca, regxas.
19:7 Ni gxoju kaj triumfu, kaj donu al Li la gloron; cxar venis la edzigxo de la SXafido, kaj lia edzino sin pretigis.
19:8 Kaj estis donite al sxi, ke sxi sin vestu per bisino luma kaj pura; cxar la bisino estas la justajxoj de la sanktuloj.
19:9 Kaj li diris al mi:Skribu:Felicxaj estas la invititaj al la edzigxa festeno de la SXafido. Kaj li diris al mi:Tio estas la veraj vortoj de Dio.
19:10 Kaj mi falis antaux liaj piedoj, por adorklinigxi al li. Kaj li diris al mi:Gardu vin, ke vi tion ne faru; mi estas kunservisto kun vi kaj kun viaj fratoj, kiuj konservas la ateston de Jesuo; adorklinigxu al Dio; cxar la atesto de Jesuo estas la spirito de profetado.
19:11 Kaj mi vidis la cxielon malfermitan; kaj jen blanka cxevalo, kaj la sidanta sur gxi, nomata Fidela kaj Vera; en justeco li jugxas kaj militas.
19:12 Kaj liaj okuloj estas fajra flamo, kaj sur lia kapo estas multaj diademoj; kaj li havas nomon skribitan, kiun konas neniu krom li mem.
19:13 Kaj li estas vestita per vesto, trempita en sangon; kaj lia nomo estas:La Vorto de Dio.
19:14 Kaj la armeoj en la cxielo sekvis lin sur blankaj cxevaloj, vestite per bisino blanka kaj pura.
19:15 Kaj el lia busxo eliras akra glavo, por ke li per gxi frapu la naciojn;  kaj li regos ilin per fera sceptro; kaj li tretas la vinpremilon de la furiozeco de la kolero de Dio, la Plejpotenca.
19:16 Kaj li havas sur la vesto kaj sur la femuro nomon skribitan:REGXO DE REGXOJ KAJ SINJORO DE SINJOROJ.
19:17 Kaj mi vidis unu angxelon, starantan en la suno; kaj li ekkriis per granda vocxo, dirante al cxiuj birdoj, kiuj flugas en meza cxielo:Venu,  kolektigxu al la granda festeno de Dio;
19:18 por ke vi mangxu karnon de regxoj kaj karnon de milestroj kaj karnon de fortuloj kaj karnon de cxevaloj kaj de iliaj rajdantoj, kaj karnon de cxiuj homoj, liberaj kaj sklavaj, grandaj kaj malgrandaj.
19:19 Kaj mi vidis la beston, kaj la regxojn de la tero kaj iliajn armeojn,  kunigitajn, por fari militon kontraux la sidanta sur la cxevalo kaj kontraux lia armeo.
19:20 Kaj la besto estis kaptita, kaj kun gxi la falsa profeto, kiu faris antaux gxi la signojn, per kiuj li trompis tiujn, kiuj ricevis la markon de la besto kaj adorklinigxis al gxia bildo; ili ambaux estis jxetitaj vivaj en la lagon fajran, brulantan per sulfuro;
19:21 kaj la ceteraj estis mortigitaj per la glavo de la sidanta sur la cxevalo, la glavo, kiu eliris el lia busxo; kaj cxiuj birdoj satigxis per ilia karno.
20:1 Kaj mi vidis angxelon malsuprenirantan el la cxielo, havantan la sxlosilon de la abismo kaj grandan katenon en sia mano.
20:2 Kaj li ekkaptis la drakon, la antikvan serpenton, kiu estas la Diablo kaj Satano, kaj enkatenis lin por mil jaroj,
20:3 kaj jxetis lin en la abismon kaj fermis gxin kaj sigelis gxin super li,  por ke li ne plu trompu la naciojn, gxis finigxos la mil jaroj; post tio li devos esti malligita por kelka tempo.
20:4 Kaj mi vidis tronojn, kaj oni sidis sur ili, kaj jugxo estis donita al ili; kaj mi vidis la animojn de la senkapigitaj pro la atesto de Jesuo kaj pro la vorto de Dio, kaj tiujn, kiuj ne adorklinigxis al la besto, nek al gxia bildo, kaj ne ricevis la markon sur sia frunto kaj sur sia mano; kaj ili vivis, kaj ili regxis kun Kristo mil jarojn.
20:5 La ceteraj mortintoj ne vivis, gxis finigxos la mil jaroj. Tio estas la unua relevigxo.
20:6 Felicxa kaj sankta estas la partoprenanto en la unua relevigxo; super tiuj la dua morto havas nenian auxtoritaton; sed ili estos pastroj de Dio kaj de Kristo, kaj regxos kun li mil jarojn.
20:7 Kaj kiam finigxos la mil jaroj, Satano estos ellasita el sia malliberejo,
20:8 kaj eliros, por trompi la naciojn en la kvar anguloj de la tero, Gog kaj Magog, por kolekti ilin por la milito; ilia nombro estas kiel la sablo de la maro.
20:9 Kaj ili supreniris lauxlargxe de la tero kaj cxirkauxis la tendaron de la sanktuloj kaj la amatan urbon; kaj fajro malsupreniris el la cxielo, kaj ekstermis ilin.
20:10 Kaj la diablo, kiu trompis ilin, estis jxetita en la lagon fajran kaj sulfuran, kie trovigxas la besto kaj la falsa profeto; kaj ili estos turmentataj tage kaj nokte por cxiam kaj eterne.
20:11 Kaj mi vidis grandan blankan tronon, kaj la Sidanton sur gxi, antaux kies vizagxo forflugis la tero kaj la cxielo; kaj ne trovigxis loko por ili.
20:12 Kaj mi vidis la mortintojn, grandajn kaj malgrandajn, starantajn antaux la trono; kaj libroj estis malfermitaj; kaj estis malfermita alia libro, kiu estas la libro de vivo; kaj la mortintoj estis jugxataj el la skribitajxoj en la libroj, laux siaj faroj.
20:13 Kaj la maro liveris la mortintojn, kiuj estis en gxi; kaj la morto kaj Hades liveris la mortintojn, kiuj estis en ili; kaj cxiu estis jugxata laux siaj faroj.
20:14 Kaj la morto kaj Hades estis jxetitaj en la fajran lagon. Tio estas la dua morto-la fajra lago.
20:15 Kaj se iu ne trovigxis skribita en la libro de vivo, tiu estis jxetita en la fajran lagon.
21:1 Kaj mi vidis novan cxielon kaj novan teron; cxar la unua cxielo kaj la unua tero forpasis; kaj la maro jam ne ekzistis.
21:2 Kaj mi vidis la sanktan urbon, novan Jerusalemon, malsuprenirantan el la cxielo for de Dio, pretigitan kiel fiancxino, ornamita por sia edzo.
21:3 Kaj mi auxdis grandan vocxon el la trono, dirantan:Jen la tabernaklo de Dio estas kun la homoj, kaj Li logxos kun ili, kaj ili estos Liaj popoloj,  kaj Dio mem estos kun ili kaj estos ilia Dio;
21:4 kaj Li forvisxos cxiun larmon el iliaj okuloj; kaj la morto jam ne ekzistos; ne plu ekzistos funebro, nek plorado, nek doloro; la unuaj aferoj forpasis.
21:5 Kaj diris la Sidanto sur la trono:Vidu, Mi faras cxion nova. Kaj Li diris:Skribu, cxar tiuj vortoj estas fidelaj kaj veraj.
21:6 Kaj Li diris al mi:CXio farigxis. Mi estas la Alfa kaj la Omega, la komenco kaj la fino. Mi donos donace al la soifanto el la fonto de la akvo de vivo.
21:7 La venkanto heredos cxion; kaj Mi estos por li Dio, kaj li estos por Mi filo.
21:8 Sed por la timemaj kaj nekredemaj kaj abomenindaj kaj mortigistoj kaj malcxastuloj kaj sorcxistoj kaj idolanoj kaj cxiuj mensoguloj, ilia lotajxo estos en la lago, brulanta per fajro kaj sulfuro; tio estas la dua morto.
21:9 Kaj venis unu el la sep angxeloj, havantaj la sep pelvojn, plenajn de la sep finaj plagoj; kaj li parolis kun mi, dirante:Venu cxi tien, mi montros al vi la fiancxinon, la edzinon de la SXafido.
21:10 Kaj li forportis min en la Spirito sur monton, grandan kaj altan, kaj li montris al mi la sanktan urbon Jerusalem, malsuprenirantan el la cxielo for de Dio,
21:11 havantan la gloron de Dio; gxia lumo estis simila al sxtono plej altvalora, kvazaux jaspiso kristaleca;
21:12 kun muro granda kaj alta, kun dek du pordegoj, kaj apud la pordegoj dek du angxeloj; kaj nomoj surskribitaj, kiuj estas la nomoj de la dek du triboj de la Izraelidoj;
21:13 oriente estis tri pordegoj, kaj norde tri pordegoj, kaj sude tri pordegoj, kaj okcidente tri pordegoj.
21:14 Kaj la muro de la urbo havis dek du fundamentojn, kaj sur ili dek du nomojn de la dek du apostoloj de la SXafido.
21:15 Kaj mia kunparolanto havis mezurilon, oran vergon, por mezuri la urbon kaj gxiajn pordegojn kaj gxian muron.
21:16 Kaj la urbo staras kvadrate, kaj gxia longo estas tiom, kiom la largxo;  kaj li mezuris la urbon per la vergo, dek du mil stadiojn; gxia longo kaj gxia largxo kaj gxia alto estas egalaj.
21:17 Kaj li mezuris gxian muron, cent kvardek kvar ulnojn, laux mezuro de homo, tio estas, de angxelo.
21:18 Kaj la strukturo de gxia muro estis jaspiso; kaj la urbo estis pura oro, simila al pura vitro.
21:19 La fundamentoj de la muro de la urbo estis ornamitaj per altvaloraj sxtonoj cxiuspecaj. La unua fundamento estis jaspiso; la dua, safiro; la tria, kalcedonio; la kvara, smeraldo;
21:20 la kvina, sardonikso; la sesa, sardio; la sepa, krizolito; la oka,  berilo; la nauxa, topazo; la deka, krizopraso; la dek-unua, jacinto; la dek-  dua, ametisto.
21:21 Kaj la dek du pordegoj estis dek du perloj, cxiu el la pordegoj estis el unu perlo; kaj la strato de la urbo estis pura oro, kvazaux travidebla vitro.
21:22 Kaj templon en gxi mi ne vidis; cxar Dio, la Sinjoro, la Plejpotenca,  kaj la SXafido estas gxia templo.
21:23 Kaj la urbo ne bezonas la sunon, nek la lunon, por brili al gxi; cxar la gloro de Dio lumis al gxi, kaj gxia lampo estas la SXafido.
21:24 Kaj la nacioj promenos per gxia lumo; kaj la regxoj de la tero alportas en gxin sian gloron.
21:25 Kaj gxiaj pordegoj tute ne estos fermitaj tage (cxar nokto ne ekzistos tie);
21:26 kaj ili alportos en gxin la gloron kaj la honoron de la nacioj;
21:27 kaj tute ne eniros en gxin io malpura, nek faranto de abomenindajxo kaj mensogo; sed nur la skribitaj en la libro de vivo de la SXafido.
22:1 Kaj li montris al mi riveron de akvo de vivo, helan kiel kristalo,  elirantan el la trono de Dio kaj de la SXafido,
22:2 meze de gxia strato. Kaj cxe cxiu flanko de la rivero estis arbo de vivo, portanta dek du fruktojn, liveranta sian frukton cxiumonate; kaj la folioj de la arbo estis por la resanigo de la nacioj.
22:3 Kaj ne plu ekzistos malbeno; kaj en gxi estos la trono de Dio kaj de la SXafido; kaj Liaj servistoj Lin adoros;
22:4 kaj ili vidos Lian vizagxon; kaj Lia nomo estos sur ilia frunto.
22:5 Kaj nokto ne plu ekzistos; kaj ili ne bezonas lumon de lampo, nek lumon de suno; cxar Dio, la Sinjoro, lumos al ili; kaj ili regxos por cxiam kaj eterne.
22:6 Kaj li diris al mi:Tiuj vortoj estas fidelaj kaj veraj; kaj la Sinjoro,  la Dio de la spiritoj de la profetoj, sendis Sian angxelon, por montri al Siaj servistoj tion, kio devas okazi baldaux.
22:7 Kaj jen mi rapide venos. Felicxa estas tiu, kiu observas la vortojn de la profetajxo de cxi tiu libro.
22:8 Kaj mi, Johano, estis la auxdanto kaj la vidanto de cxi tio. Kaj kiam mi auxdis kaj vidis, mi falis, por adorklinigxi antaux la piedoj de la angxelo,  kiu montris tion al mi.
22:9 Kaj li diris al mi:Gardu vin, ke vi tion ne faru; mi estas kunservisto kun vi kaj kun viaj fratoj, la profetoj, kaj kun la observantoj de la vortoj de cxi tiu libro; adorklinigxu al Dio.
22:10 Kaj li diris al mi:Ne sigelu la vortojn de la profetajxo de cxi tiu libro; cxar la tempo estas proksima.
22:11 La maljustulo ankoraux estu maljusta; kaj la malpurulo ankoraux estu malpura; kaj la justulo ankoraux faru juston; kaj la sanktulo ankoraux sanktigxu.
22:12 Jen mi rapide venos; kaj mia rekompenco estas kun mi, por repagi al cxiu laux lia faro.
22:13 Mi estas la Alfa kaj la Omega, la unua kaj la lasta, la komenco kaj la fino.
22:14 Felicxaj estas tiuj, kiuj lavas siajn robojn, por ke ili havu rajton sur la arbo de vivo, kaj ke ili eniru tra la pordegoj en la urbon.
22:15 Ekstere estas la hundoj kaj la sorcxistoj kaj la malcxastuloj kaj la mortigistoj kaj la idolanoj, kaj cxiu, kiu amas kaj faras mensogon.
22:16 Mi, Jesuo, sendis mian angxelon, por atesti al vi cxi tion por la eklezioj. Mi estas la markoto kaj ido de David, la hela, la matena stelo.
22:17 Kaj la Spirito kaj la fiancxino diras:Venu. Kaj la auxdanto diru:Venu.  Kaj la soifanto venu; kiu volas, tiu prenu donace la akvon de vivo.
22:18 Mi atestas al cxiu, kiu auxdas la vortojn de la profetajxo de cxi tiu libro:Se iu aldonos al ili, Dio aldonos al li la plagojn, skribitajn en cxi tiu libro;
22:19 kaj se iu forprenos el la vortoj de la libro de cxi tiu profetajxo,  skribitaj en cxi tiu libro, Dio forprenos lian lotajxon el la arbo de vivo kaj el la sankta urbo.
22:20 La atestanto de tio diras:Vere, mi rapide venos. Amen; venu, Sinjoro Jesuo.
22:21 La graco de la Sinjoro Jesuo estu kun cxiuj sanktuloj. Amen.
